REFERENCE SYSTEMārcika  prapāṭhaka ardha daśati  verse  line     asāmaveda saṃhitākauthuma śākhāpūrvārcikaḥchanda ārcikaḥāgneyaṃ kāṇḍamprathamaḥ prapāṭhakaḥ  prathamo rdhaḥ   a agna ā yāhi vītaye gṛṇāno havyadātaye    c ni hotā satsi barhiṣi     a tvamagne yajñānāṃ hotā viśveṣāṃ hitaḥ    c devebhirmānuṣe jane     a agniṃ dūtaṃ vṛṇīmahe hotāraṃ viśvavedasam    c asya yajñasya sukratum     a agnirvṛtrāṇi jaṅghanaddraviṇasyurvipanyayā    c samiddhaḥ śukra āhutaḥ     a preṣṭhaṃ vo atithiṃ stuṣe mitramiva priyam    c agne rathaṃ na vedyam     a tvaṃ no agne mahobhiḥ pāhi viśvasyā arāteḥ    c uta dviṣo martyasya     a ehyū ṣu bravāṇi te gna itthetarā giraḥ    c ebhirvardhāsa indubhiḥ     a ā te vatso mano yamatparamāccitsadhasthāt    c agne tvāṃ kāmaye girā     a tvāmagne puṣkarādadhyatharvā niramanthata    c mūrdhno viśvasya vāghataḥ     a agne vivasvadā bharāsmabhyamūtaye mahe    c devo hyasi no dṛśe     a namaste agna ojase gṛṇanti deva kṛṣṭayaḥ    c amairamitramardaya     a dūtaṃ vo viśvavedasaṃ havyavāhamamartyam    c yajiṣṭhamṛñjase girā     a upa tvā jāmayo giro dediśatīrhaviṣkṛtaḥ    c vāyoranīke asthiran     a upa tvāgne divedive doṣāvastardhiyā vayam    c namo bharanta emasi     a jarābodha tadviviḍḍhi viśeviśe yajñiyāya    c stomaṃ rudrāya dṛśīkam     a prati tyaṃ cārumadhvaraṃ gopīthāya pra hūyase    c marudbhiragna ā gahi     a aśvaṃ na tvā vāravantaṃ vandadhyā agniṃ namobhiḥ    c samrājantamadhvarāṇām     a aurvabhṛguvacchucimapnavānavadā huve    c agniṃ samudravāsasam     a agnimindhāno manasā dhiyaṃ saceta martyaḥ    c agnimindhe vivasvabhiḥ     a āditpratnasya retaso jyotiḥ paśyanti vāsaram    c paro yadidhyate divi     a agniṃ vo vṛdhantamadhvarāṇāṃ purūtamam    c acchā naptre sahasvate     a agnistigmena śociṣā yaṃsadviśvaṃ nyātriṇam    c agnirno vaṃsate rayim     a agne mṛḍa mahāṃ asyaya ā devayuṃ janam    c iyetha barhirāsadam     a agne rakṣā ṇo aṃhasaḥ prati sma deva rīṣataḥ    c tapiṣṭhairajaro daha     a agne yuṅkṣvā hi ye tavāśvāso deva sādhavaḥ    c araṃ vahantyāśavaḥ     a ni tvā nakṣya viśpate dyumantaṃ dhīmahe vayam    c suvīramagna āhuta     a agnirmūrdhā divaḥ kakutpatiḥ pṛthivyā ayam    c apāṃ retāṃsi jinvati     a imamū ṣu tvamasmākaṃ saniṃ gāyatraṃ navyāṃsam    c agne deveṣu pra vocaḥ     a taṃ tvā gopavano girā janiṣṭhadagne aṅgaraḥ    c sa pāvaka śrudhī havam     a pari vājapatiḥ kaviragnirhavyānyakramīt    c dadhadratnāni dāśuṣe     a udu tyaṃ jātavedasaṃ devaṃ vahanti ketavaḥ    c dṛśe viśvāya sūryam     a kavimagnimupa stuhi satyadharmāṇamadhvare    c devamamīvacātanam     a śaṃ no devīrabhiṣṭaye śaṃ no bhavantu pītaye    c śaṃ yorabhi sravantu naḥ     a kasya nūnaṃ parīṇasi dhiyo jinvasi satpate    c joṣātā yasya te giraḥ     a yajñāyajñā vo agnaye girāgirā ca dakṣase    c prapra vayamamṛtaṃ jātavedasaṃ priyaṃ mitraṃ na śaṃsiṣam     a pāhi no agna ekayā pāhyūta dvitīyayā    c pāhi gīrbhistisṛbhirūrjāṃ pate pāhi catasṛbhirvaso     a bṛhadbhiragne arcibhiḥ śukreṇa deva śociṣā    c bharadvāje samidhāno yaviṣṭhya revatpāvaka dīdihi     a tve agne svāhuta priyāsaḥ santu sūrayaḥ    c yantāro ye maghavāno janānāmūrvaṃ dayanta gonām     a agne jaritarviśpatistapāno deva rakṣasaḥ    c aproṣivāngṛhapate mahāṃ asi divaspāyurduroṇayuḥ     a agne vivasvaduṣasaścitraṃ rādho amartya    c ā dāśuṣe jātavedo vahā tvamadyā devāṃ uṣarbudhaḥ     a tvaṃ naścitra ūtyā vaso rādhāṃsi codaya    c asya rāyastvamagne rathīrasi vidā gādhaṃ tuce tu naḥ     a tvamitsaprathā asyagne trātarṛtaḥ kaviḥ    c tvāṃ viprāsaḥ samidhāna dīdiva ā vivāsanti vedhasaḥ     a ā no agne vayovṛdhaṃ rayiṃ pāvaka śaṃsyam    c rāsvā ca na upamāte puruspṛhaṃ sunītī suyaśastaram     a yo viśvā dayate vasu hotā mandro janānām    c madhorna pātrā prathamānyasmai pra stomā yantvagnaye     a enā vo agniṃ namasorjo napātamā huve    c priyaṃ cetiṣṭhamaratiṃ svādhvaraṃ viśvasya dūtamamṛtam     a śeṣe vaneṣu mātṛṣu saṃ tvā martāsa indhate    c atandro havyaṃ vahasi haviṣkṛta ādiddeveṣu rājasi     a adarśi gātuvittamo yasminvratānyādadhuḥ    c upo ṣu jātamāryasya vardhanamagniṃ nakṣantu no giraḥ     a agnirukthe purohito grāvāṇo barhiradhvare    c ṛcā yāmi maruto brahmaṇaspate devā avo vareṇyam     a agnimīḍiṣvāvase gāthābhiḥ śīraśociṣam    c agniṃ rāye purumīḍha śrutaṃ naro gniḥ sudītaye chardiḥ     a śrudhi śrutkarṇa vahnibhirdevairagne sayāvabhiḥ    c ā sīdatu barhiṣi mitro aryamā prātaryāvabhiradhvare     a pra daivodāso agnirdeva indro na majmanā    c anu mātaraṃ pṛthivīṃ vi vāvṛte tasthau nākasya śarmaṇi     a adha jmo adha vā divo bṛhato rocanādadhi    c ayā vardhasva tanvā girā mamā jātā sukrato pṛṇa     a kāyamāno vanā tvaṃ yanmātRīrajagannapaḥ    c na tatte agne pramṛṣe nivartanaṃ yaddūre sannihābhuvaḥ     a ni tvāmagne manurdadhe jyotirjanāya śaśvate    c dīdetha kaṇva ṛtajāta ukṣito yaṃ namasyanti kṛṣṭayaḥ  prathama prapāṭhakaḥ  dvitīyo rdhaḥ   a devo vo draviṇodāḥ pūrṇāṃ vivaṣṭvāsicam    c udvā siñjadhvamupa vā pṛṇadhvamādidvo deva ohate     a praitu brahmaṇaspatiḥ pra devyetu sūnṛtā    c acchā vīraṃ naryaṃ paṅktirādhasaṃ devā yajñaṃ nayantu naḥ     a ūrdhva ū ṣu ṇa ūtaye tiṣṭhā devo na savitā    c ūrdhvo vājasya sanitā yadañjibhirvāghadbhirvihvayāmahe     a pra yo rāye ninīṣati marto yaste vaso dāśat    c sa vīraṃ dhatte agna ukthaśaṃsinaṃ tmanā sahasrapoṣiṇam     a pra vo yahvaṃ purūṇāṃ viśāṃ devayatīnām    c agniṃ sūktebhirvacobhirvṛṇīmahe yaṃsamidanya indhate     a ayamagniḥ suvīryasyeśe hi saubhagasya    c rāya īśe svapatyasya gomata īśe vṛtrahathānām     a tvamagne gṛhapatistvaṃ hotā no adhvare    c tvaṃ potā viśvavāra pracetā tākṣi yāsi ca vāryam     a sakhāyastvā vavṛmahe devaṃ martāsa ūtaye    c apāṃ napātaṃ subhagaṃ sudaṃsasaṃ supratūrtimanehasam     a ā juhotā haviṣā marjayadhvaṃ ni hotāraṃ gṛhapatiṃ dadhidhvam    c iḍaspade namasā rātahavyaṃ saparyatā yajataṃ pastyānām     a citra icchiśostaruṇasya vakṣatho na yo mātarāvanveti dhātave    c anūdhā yadajījanadadhā cidā vavakṣatsadyo mahi dūtyāṃ caran     a idaṃ ta ekaṃ para ū ta ekaṃ tṛtīyena jyotiṣā saṃ viśasva    c saṃveśanastanve cāruredhi priyo devānāṃ parame janitre     a imaṃ stomamarhate jātavedase rathamiva saṃ mahemā manīṣayā    c bhadrā hi naḥ pramatirasya saṃsadyagne sakhye mā riṣāmā vayaṃ tava     a mūrdhānaṃ divo aratiṃ pṛthivyā vaiśvānaramṛta ā jātamagnim    c kaviṃ samrājamatithiṃ janānāmāsannāḥ pātraṃ janayanta devāḥ     a vi tvadāpo na parvatasya pṛṣṭhādukthebhiragne janayanta devāḥ    c taṃ tvā giraḥ suṣṭutayo vājayantyājiṃ na girvavāho jigyuraśvāḥ     a ā vo rājānamadhvarasya rudraṃ hotāraṃ satyayajaṃ rodasyoḥ    c agniṃ purā tanayitnoracittāddhiraṇyarūpamavase kṛṇudhvam     a indhe rājā samaryo namobhiryasya pratīkamāhutaṃ ghṛtena    c naro havyebhirīḍate sabādha āgniragramuṣasāmaśoci     a pra ketunā bṛhatā yātyagnirā rodasī vṛṣabho roravīti    c divaścidantādupamāmudānaḍapāmupasthe mahiṣo vavardha     a agniṃ naro dīdhitibhiraṇyorhastacyutaṃ janayata praśastam    c dūredṛśaṃ gṛhapatimathavyum     a abodhyagniḥ samidhā janānāṃ prati dhenumivāyatīmuṣāsam    c yahvā iva pra vayāmujjihānāḥ pra bhānavaḥ sasrate nākamaccha     a pra bhūrjayantaṃ mahāṃ vipodhāṃ mūrairamūraṃ purāṃ darmāṇam    c nayantaṃ gīrbhirvanā dhiyaṃ dhā hariśmaśruṃ na vārmaṇā dhanarcim     a śukraṃ te anyadyajataṃ te anyadviṣurūpe ahanī dyaurivāsi    c viśvā hi māyā avasi svadhāvanbhadrā te pūṣanniha rātirastu    a iḍāmagne purudaṃsaṃ saniṃ goḥ śaśvattamaṃ havamānāya sādha    c syānnaḥ sūnustanayo vijāvāgne sā te sumatirbhūtvasme     a pra hotā jāto mahānnabhovinnṛṣadmā sīdadapāṃ vivarte    c dadhadyo dhāyī sute vayāṃsi yantā vasūni vidhate tanūpāḥ     a pra samrājamasurasya praśstaṃ puṃsaḥ kṛṣṭīnāmanumādyasya    c indrasyeva pra tavasaskṛtāni vandadvārā vandamānā vivaṣṭu     a araṇyornihito jātavedā garbha ivetsubhṛto garbhiṇībhiḥ    c divediva īḍyo jāgṛvadbhirhaviṣmadbhirmanuṣyebhiragniḥ     a sanādagne mṛṇasi yātudhānānna tvā rakṣāṃsi pṛtanāsu jigyuḥ    c anu daha sahamūrānkayādo mā te hetyā mukṣata daivyāyāḥ     a agna ojiṣṭhamā bhara dyumnamasmabhyamadhrigo    c pra no rāye panīyase ratsi vājāya panthām     a yadi vīro anu ṣyādagnimindhīta martyaḥ    c ājuhvaddhavyamānuṣakśarma bhakṣīta daivyam     a tveṣaste dhūma ṛṇvati divi saṃ cchukra ātataḥ    c sūro na hi dyutā tvaṃ kṛpā pāvaka rocase     a tvaṃ hi kṣaitavadyaśo gne mitro na patyase    c tvaṃ vicarṣaṇe śravo vaso puṣṭiṃ na puṣyasi     a prātaragniḥ purupriyo viṣa stavetātithiḥ    c viśve yasminnamartye havyaṃ martāsa indhate     a yadvāhiṣṭhaṃ tadagnaye bṛhadarca vibhāvaso    c mahiṣīva tvadrayistvadvājā udīrate     a viśoviśo vo atithiṃ vājayantaḥ purupriyam    c agniṃ vo duryaṃ vacaḥ stuṣe śūṣasya manmabhiḥ     a bṛhadvayo hi bhānave rcā devāyāgnaye    c yaṃ mitraṃ na praśastaye martāso dadhire puraḥ     a aganma vṛtrahantamaṃ jyeṣṭhamagnimānavam    c ya sma śrutarvannārkṣe bṛhadanīka idhyate     a jātaḥ pareṇa dharmaṇā yatsavṛdbhiḥ sahābhuvaḥ    c pitā yatkaśyapasyāgniḥ śraddhā mātā manuḥ kaviḥ     a somaṃ rājānaṃ varuṇamagnimanvārabhāmahe    c ādityaṃ viṣṇuṃ sūryaṃ brahmānaṃ ca bṛhaspatim     a ita eta udāruhandivaḥ pṛṣṭhānyā ruhan    c pra bhūrjayo yathā pathodyāmaṅgiraso yayuḥ     a rāye agne mahe tvā dānāya samidhīmahi    c īḍiṣvā hi mahe vṛṣaṃ dyāvā hotrāya pṛthivī     a dadhanve vā yadīmanu vocadbrahmeti veru tat    c pari viśvāni kāvyā nemiścakramivābhuvat     a pratyagne harasā haraḥ śṛṇāhi viśvataspari    c yātudhānasya rakṣaso balaṃ nyubjavīryam     a tvamagne vasūṃriha rudrāṃ ādityāṃ uta    c yajā svadhvaraṃ janaṃ manujātaṃ ghṛtapruṣam  dvitīya prapāṭhakaḥ  prathamo rdhaḥ   a puru tvā dāśivāṃ voce riragne tava svidā    c todasyeva śaraṇa ā mahasya     a pra hotre pūrvyaṃ vaco gnaye bharatā bṛhat    c vipāṃ jyotīṃṣi bibhrate na vedhase     a agne vājasya gomata īśānaḥ sahaso yaho    c asme dhehi jātavedo mahi śravaḥ     a agne yajiṣṭho adhvare devāṃ devayate yaja    c hotā mandro vi rājasyati sridhaḥ     a jajñānaḥ sapta mātṛbhirmedhāmāśāsata śriye    c ayaṃ dhruvo rayīṇāṃ ciketadā     a uta syā no divā matiraditirūtyāgamat    c sā śantātā mayaskaradapa sridhaḥ     a īḍiṣvā hi pratīvyāṃ yajasva jātavedasam    c cariṣṇudhūmamagṛbhītaśociṣam     a na tasya māyayā ca na ripurīśīta martyaḥ    c yo agnaye dadāśa havyadātaye     a apa tyaṃ vṛjinaṃ ripuṃ stenamagne durādhyam    c daviṣṭhamasya satpate kṛdhī sugam     a śruṣṭyagne navasya me stomasya vīra viśpate    c ni māyinastapasā rakṣaso daha     a pra maṃhiṣṭhāya gāyata ṛtāvne bṛhate śukraśociṣe    c upastutāso agnaye     a pra so agne tavotibhiḥ suvīrābhistarati vājakarmabhiḥ    c yasya tvaṃ sakhyamāvitha     a taṃ gūrdhayā svarṇaraṃ devāso devamaratiṃ dadhanvire    c devatrā havyamūhiṣe     a mā no hṛṇīthā atithiṃ vasuragniḥ purupraśasta eśaḥ    c yaḥ suhotā svadhvaraḥ     a bhadro no agnirāhuto bhadrā rātiḥ subhaga bhadro adhvaraḥ    c bhadrā uta praśastayaḥ     a yajiṣṭhaṃ tvā vavṛmahe devaṃ devatrā hotāramamartyam    c asya yajñasya sukratum     a tadagne dyumnamā bhara yatsāsāhā sadane kaṃ cidatriṇam    c manyuṃ janasya dūḍhyam     a yadvā u viśpatiḥ śitaḥ suprīto manuṣo viśe    c viśvedagniḥ prati rakṣāṃsi sedhati   ityāgneya parvaṃ kāṇḍam aindra kāṇḍam   a tadvo gāya sute sacā puruhūtāya satvane    c śaṃ yadgave na śākine     a yaste nūnaṃ śatakratavindra dyumnitamo madaḥ    c tena nūnaṃ made madeḥ     a gāva upa vadāvaṭe mahi yajñasya rapsudā    c ubhā karṇā hiraṇyayā     a aramaśvāya gāyata śrutakakṣāraṃ gave    c aramindrasya dhāmne     a tamindraṃ vājayāmasi mahe vṛtrāya hantave    c sa vṛṣā vṛṣabho bhuvat     a tvamindra balādadhi sahaso jāta ojasaḥ    c tvaṃ sanvṛṣanvṛṣedasi     a yajña indramavardhayadyadbhūmiṃ vyavartayat    c cakrāṇa opaśaṃ divi     a yadindrāhaṃ tathā tvamīśīya vasva eka it    c stotā me gosakhā syāt     a panyaṃpanyamitsotāra ā dhāvata madyāya    c somaṃ vīrāya śūrāya     a idaṃ vaso sutamandhaḥ pibā supūrṇamudaram    c anābhayinrarimā te     a uddhedabhi śrutāmaghaṃ vṛṣabhaṃ naryāpasam    c astārameṣi sūrya     a yadadya kacca vṛtrahannudagā abhi sūrya    c sarvaṃ tadindra te vaśe     a ya ānayatparāvataḥ sunītī turvaśaṃ yadum    c indraḥ sa no yuvā sakhā     a mā na indrābhyā   diśaḥ sūro aktuṣvā yamata    c tvā yujā vanema tat     a endra sānasiṃ rayiṃ sajitvānaṃ sadāsaham    c varṣiṣṭhamūtaye bhara     a indraṃ vayaṃ mahādhana indramarbhe havāmahe    c yujaṃ vṛtreṣu vajriṇam     a apibatkadruvaḥ sutamindraḥ sahasrabāhve    c tatrādadiṣṭa pauṃsyam     a vayamindra tvāyavo bhi pra nonumo vṛṣan    c viddhī tvāsya no vaso     a ā ghā ye agnimindhate stṛṇanti barhirānuṣak    c yeṣāmindro yuvā sakhā     a bhindhi viśvā apa dviṣaḥ pari bādho jahī mṛdhaḥ    c vasu spārhaṃ tadā bhara     a iheva śṛṇva eṣāṃ kaśā hasteṣu yadvadān    c ni yāmaṃ citramṛñjate     a ima u tvā vi cakṣate sakhāya indra sominaḥ    c puṣṭāvanto yathā paśum     a samasya manyave viśo viśvā namanta kṛṣṭayaḥ    c samudrāyeva sindhavaḥ     a devānāmidavo mahattadā vṛṇīmahe vayam    c vṛṣṇāmasmabhyamūtaye     a somānāṃ svaraṇaṃ kṛṇuhi brahmaṇaspate    c kakṣīvantaṃ ya auśijaḥ     a bodhanmanā idastu no vṛtrahā bhūryāsutiḥ    c śṛṇotu śakra āśiṣam     a adya no deva savitaḥ prajāvatsāvīḥ saubhagam    c parā duḥṣvapnyaṃ suva     a kvāsya vṛṣabho yuvā tuvigrīvo anānataḥ    c brahmā kastaṃ saparyati     a upahvare girīṇāṃ saṅgame ca nadīnām    c dhiyā vipro ajāyata     a pra samrājaṃ carṣaṇīnāmindraṃ stotā navyaṃ gīrbhiḥ    c naraṃ nṛṣāhaṃ maṃhiṣṭham  dvitīya prapāṭhakaḥ  dvitīyo rdhaḥ   a apādu śiprayandhasaḥ sudakṣasya prahoṣiṇaḥ    c indrorindro yavāśiraḥ     a imā u tvā puruvaso bhi pra nonavurgiraḥ    c gāvo vatsaṃ na dhenavaḥ     a atrāha goramanvata nāma tvaṣṭurapīcyam    c itthā candramaso gṛhe     a yadindro anayadrito mahīrapo vṛṣantamaḥ    c tatra pūṣābhuvatsacā     a gaurdhayati marutāṃ śravasyurmātā maghonām   c yuktā vahnī rathānām     a upa no haribhiḥ sutaṃ yāhi madānāṃ pate    c upa no haribhiḥ sutam     a iṣṭā hotrā asṛkṣatendraṃ vṛdhanto adhvare    c acchāvabhṛthamojasā     a ahamiddhi pituṣpari medhāmṛtasya jagraha    c ahaṃ sūrya ivājani     a revatīrnaḥ sadhamāda indre santu tuvivājāḥ    c kṣumanto yābhirmadema     a somaḥ pūṣā ca cetaturviśvāsāṃ sukṣitīnām    c devatrā rathyorhitā     a pāntamā vo andhasa indramabhi pra gāyata    c viśvāsāhaṃ śatakratuṃ maṃhiṣṭhaṃ carṣaṇīnām     a pra va indrāya mādanaṃ haryaśvāya gāyata    c sakhāyaḥ somapāvne     a vayamu tvā tadidarthā indra tvāyantaḥ sakhāyaḥ    c kaṇvā ukthebhirjarante     a indrāya madvane sutaṃ pari ṣṭobhantu no giraḥ    c arkamarcantu kāravaḥ     a ayaṃ ta indra somo nipūto adhi barhiṣi    c ehīmasya dravā piba     a surūpakṛtnumūtaye sudughāmiva goduhe    c juhūmasi dyavidyavi     a abhi tvā vṛṣabhā sute sutaṃ sṛjāmi pītaye    c tṛmpā vyaśnuhī madam     a ya indra camaseṣvā somaścamūṣu te sutaḥ    c pibedasya tvamīśiṣe     a yogeyoge tavastaraṃ vājevāje havāmahe    c sakhāya indramūtaye     a ā tvetā ni ṣīdatendramabhi pra gāyata    c sakhāyaḥ stomavāhasaḥ     a idaṃ hyanvojasā sutaṃ rādhānāṃ pate    c pibā tvāsya girvaṇaḥ     a mahāṃ indraḥ puraśca no mahitvamastu vajriṇe    c dyaurna prathinā śavaḥ     a ā tū na indra kṣumantaṃ citraṃ grābhaṃ saṃ gṛbhāya    c mahāhastī dakṣiṇena     a abhi pra gopatiṃ girendramarca yathā vide    c sūnuṃ satyasya satpatim     a kayā naścitra ā bhuvadūtī sadāvṛdhaḥ sakhā    c kayā śaciṣṭhayā vṛtā     a tyamu vaḥ satrāsāhaṃ viśvāsu gīrṣvāyatam    c ā cyāvayasyūtaye     a sadasaspatimadbhutaṃ priyamindrasya kāmyam    c saniṃ medhāmayāsiṣam     a ye te panthā adho divo yebhirvyaśvamairayaḥ    c uta śroṣantu no bhuvaḥ     a bhadraṃbhadraṃ na ā bhareṣamūrjaṃ śatakrato    c yadindra mṛḍayāsi naḥ     a asti somo ayaṃ sutaḥ pibantyasya marutaḥ    c uta svarājo aśvinā     a īṅkhayantīrapasyuva indraṃ jātamupāsate    c vanvānāsaḥ suvīryam     a na ki devā inīmasi na kyā yopayāmasi    c mantraśrutyaṃ carāmasi     a doṣo āgādbṛhadgāya dyumadgāmannātharvaṇa    c stuhi devaṃ savitāram     a eṣo uṣā apūrvyā vyucchati priyā divaḥ    c stuṣe vāmaśvinā bṛhat     a indro dadhīco asthabhirvṛtrāṇyapratiṣkutaḥ    c jaghāna navatīrnava     a indrehi matsyandhaso viśvebhiḥ somaparvabhiḥ    c mahāṃ abhiṣṭirojasā     a ā tū na indra vṛtrahannasmākamardhamā gahi    c mahānmahībhirūtibhiḥ     a ojastadasya titviṣa ubhe yatsamavartayat    c indraścarmeva rodasī     a ayamu te samatasi kapota iva garbhadhim    c vacastaccinna ohase     a vāta ā vātu beṣajaṃ śambhu mayobhu no hṛde    c pra na ayūṃṣi tāriṣat     a yaṃ rakṣanti pracetaso varuṇo mitro aryamā    c na kiḥ sa dabhyate janaḥ     a gavyo ṣu ṇo yathā purāśvayota rathayā    c varivasyā mahonām     a imāsta indra pṛśnayo ghṛtaṃ duhata āśiram    c enāmṛtasya pipyuṣīḥ     a ayā dhiyā ca gavyayā puruṇāmanpuruṣṭuta    c yatsomesoma ābhuvaḥ     a pāvakā naḥ sarasvatī vājebhirvājinīvatī    c yajñaṃ vaṣṭu dhiyāvasuḥ     a ka imaṃ nāhuṣīṣvā indraṃ somasya tarpayāt    c sa no vasūnyā bharāt     a ā yāhi suṣumā hi ta indra somaṃ pibā imam    c edaṃ barhiḥ sado mama     a mahi trīṇāmavarastu dyukṣaṃ mitrasyāryamṇaḥ    c durādharṣaṃ varuṇasya     a tvāvataḥ purūvaso vayamindra praṇetaḥ    c smasi sthātarharīṇām  tṛtīya prapāṭhakaḥ  prathamo rdhaḥ   a uttvā mandantu somāḥ kṛṇuṣva rādho adrivaḥ    c ava brahmadviṣo jahi     a girvaṇaḥ pāhi naḥ sutaṃ madhordhārābhirajyase    c indra tvādātamidyaśaḥ     a sadā va indraścarkṛṣadā upo nu sa saparyan    c na devo vṛtaḥ śūra indraḥ     a ā tvā viśantvindavaḥ samudramiva sindhavaḥ    c na tvāmindrāti ricyate     a indramidgāthino bṛhadindramarkebhirarkiṇaḥ    c indraṃ vāṇīranūṣata     a indra iṣe dadātu na ṛbhukṣaṇamṛbhuṃ rayim    c vājī dadātu vājinam     a indro aṅga mahadbhayamabhī ṣadapa cucyavat    c sa hi sthiro vicarṣaṇiḥ     c imā u tvā sutesute nakṣante girvaṇo giraḥ    a gāvo vatsaṃ na dhenavaḥ     a indrā nu pūṣaṇā vayaṃ sakhyāya svastaye    c huvema vājasātaye     a na ki indra tvaduttaraṃ na jyāyo asti vṛtrahan    c na kyevaṃ yathā tvam     a taraṇiṃ vo janānāṃ tradaṃ vājasya gomataḥ    c samānamu pra śaṃsiṣam     a asṛgramindra te giraḥ prati tvāmudahāsata    c sajoṣā vṛṣabhaṃ patim     a sunītho ghā sa martyo yaṃ maruto yamaryamā    c mitrāspāntyadruhaḥ     a yadvīḍāvindra yatsthire yatparśāne parābhṛtam    c vasu spārhaṃ tadā bhara     a śrutaṃ vo vṛtrahantamaṃ pra śardhaṃ carṣaṇīnām    c āśiṣe rādhase mahe     a araṃ ta indra śravase gamema śūra tvāvataḥ    c araṃ śakra paremaṇi     a dhānāvantaṃ karambhiṇamapūpavantamukthinam    c indra prātarjuṣasva naḥ     a apāṃ phenena namuceḥ śira indrodavartayaḥ    c viśvā yadajaya spṛdhaḥ     a ime ta indra somāḥ sutāso ye ca sotvāḥ    c teṣāṃ matsva prabhūvaso     a tubhyaṃ sutāsaḥ somāḥ stīrṇaṃ barhirvibhāvaso    c stotṛbhya indra mṛḍaya     a ā va indra kṛviṃ yathā vājayantaḥ śatakratum    c maṃhiṣṭhaṃ siñca indubhiḥ     a ataścidindra na upā yāhi śatavājayā    c iṣā sahasravājayā     a ā bundaṃ vṛtrahā dade jātaḥ pṛcchadvi mātaram    c ka ugrāḥ ke ha śṛṇvire     a bṛbadukthaṃ havāmahe sṛprakarasnamūtaye    c sādhaḥ kṛṇvantamavase     a ṛjunītī no varuṇo mitro nayati vidvān    c aryamā devaiḥ sajoṣāḥ     a dūrādiheva yatsato ruṇapsuraśiśvitat    c vi bhānuṃ viśvathātanat     a ā no mitrāvaruṇā ghṛtairgavyūtimukṣatam    c madhvā rajāṃsi sukratū     a udu tye sūnavo giraḥ kāṣṭhā yajñeṣvatnata    c vāśrā abhijñu yātave     a idaṃ viṣṇurvi cakrame tredhā ni dadhe padam    c samūḍhamasya pāṃsule     a atīhi manyuṣāviṇaṃ suṣuvāṃsamuperaya    c asya rātau sutaṃ piba     a kadu pracetase mahe vaco devāya śasyate    c tadidhyasya vardhanam     a ukthaṃ ca na śasyamānaṃ nāgo rayirā ciketa    c na gāyatraṃ gīyamānam     a indra ukthebhirmandiṣṭho vājānāṃ ca vājapatiḥ    c harivāntsutānāṃ sakhā     a ā yāhyupa naḥ sutaṃ vājebhirmā hṛṇīyathāḥ    c mahāṃ iva yuvajāniḥ     a kadā vaso stotraṃ haryata ā ava śmaśā rudhadvāḥ    c dīrghaṃ sutam vātāpyāya     a brāhmaṇādindra rādhasaḥ pibā somamṛtūṃ ranu    c tavedaṃ sakhyamastṛtam     a vayaṃ ghā te api smasi stotāra indra girvaṇaḥ    c tvaṃ no jinva somapāḥ     a endra pṛkṣu kāsu cinnṛmṇaṃ tanūṣu dhehi naḥ    c satrājidugra pauṃsyam     a evā hyasi vīrayurevā śūra uta sthiraḥ    c evā te rādhyaṃ manaḥ     a abhi tvā śūra nonumo dugdhā iva dhenavaḥ    c īśānamasya jagataḥ svardṛśamīśānamindra tasthuṣaḥ     a tvāmiddhi havāmahe sātau vājasya kārvaḥ    c tvāṃ vṛtreṣvindra satpatiṃ narastvāṃ kāṣṭhāsvarvataḥ     a abhi pra vaḥ surādhasamindramarca yathā vide    c yo jaritṛbhyo maghavā purūvasuḥ sahasreṇeva śikṣati     a taṃ vo dasmamṛtīṣahaṃ vasormandānamandhasaḥ    c abhi vatsaṃ na svasareṣu dhenava indraṃ gīrbhirnavāmahe     a tarobhirvo vidadvasumindraṃ sabādha ūtaye    c bṛhadgāyantaḥ sutasome adhvare huve bharaṃ na kāriṇam     a taraṇiritsiṣāsati vājaṃ purandhyā yujā    c ā va indraṃ puruhūtaṃ name girā nemiṃ taṣṭeva sudruvam     a pibā sutasya rasino matsvā na indra gomataḥ    c āpirno bodhi sadhamādye vṛdhe smāṃ avantu te dhiyaḥ     a tvaṃ hyehi cerave vidā bhagaṃ vasuttaye    c udvāvṛṣasva maghavangaviṣṭaya udindrāśvamiṣṭaye     a na hi vaścaramaṃ ca na vasiṣṭhaḥ parimaṃste    c asmākamadya marutaḥ sute sacā viśve pibantu kāminaḥ     a mā cidanyadvi śaṃsata sakhāyo mā riṣaṇyata    c indramitstotā vṛṣaṇaṃ sacā sute muhurukthā ca śaṃsata  tṛtīya prapāṭhakaḥ  dvitīyo rdhaḥ   a na kiṣṭaṃ karmaṇā naśadyaścakāra sadāvṛdham    c indraṃ na yajñairviśvagūrtamṛbhvasamadhṛṣṭaṃ dhṛṣṇumojasā     a ya ṛte cidabhiśriṣaḥ purā jatrubhya ātṛdaḥ    c sandhātā sandhiṃ maghavā purūvasurniṣkartā vihrutaṃ punaḥ     a ā tvā sahasramā śataṃ yuktā rathe hiraṇyaye    c brahmayujo haraya indra keśino vahantu somapītaye     a ā mandrairindra haribhiryāhi mayūraromabhiḥ    c mā tvā ke cinni yemurinna pāśino ti dhanveva tāṃ ihi     a tvamaṅga pra śaṃsiṣo devaḥ śaviṣṭha martyam    c na tvadanyo maghavannasti marḍitendra bravīmi te vacaḥ     a tvamindra yaśā asyṛjīṣī śavasaspatiḥ    c tvaṃ vṛtrāṇi haṃsyapratīnyeka itpurvanuttaścarṣaṇīdhṛtiḥ     a indramiddevatātaya indraṃ prayatyadhvare    c indraṃ samīke vanino havāmaha indraṃ dhanasya sātaye     a imā u tvā purūvaso giro vardhantu yā mama    c pāvakavarṇāḥ śucayo vipaścito bhi stomairanūṣata     a udu tye madhumattamā gira stomāsa īrate    c satrājito dhanasā akṣitotayo vājayanto rathā iva     a yathā gauro apā kṛtaṃ tṛṣyannetyaveriṇam    c āpitve naḥ prapitve tūyamā gahi kaṇveṣu su sacā piba     a śagdhyūṣu śacīpata indra viśvābhirūtibhiḥ    c bhagaṃ na hi tvā yaśasaṃ vasuvidamanu śūra carāmasi     a yā indra bhuja ābharaḥ svarvāṃ asurebhyaḥ    c stotāraminmaghavannasya vardhaya ye ca tve vṛktabarhiṣaḥ     a pra mitrāya prāryamṇe sacathyamṛtāvaso    c varūthye varuṇe chandyaṃ vacaḥ stotraṃ rājasu gāyata     a abhi tvā pūrvapītaya indra stomebhirāyavaḥ    c samīcīnāsa ṛbhavaḥ samasvaranrudrā gṛṇanta pūrvyam     a pra va indrāya bṛhate maruto brahmārcata    c vṛtraṃ hanati vṛtrahā śatakraturvajreṇa śataparvaṇā     a bṛhadindrāya gāyata maruto vṛtrahantamam    c yena jyotirajanayannṛtāvṛdho devaṃ devāya jāgṛvi     a indra kratuṃ na ā bhara pitā putrebhyo yathā    c śikṣā ṇo asminpuruhūta yāmani jīvā jyotiraśīmahi     a mā na indra parā vṛṇagbhavā naḥ sadhamādye    c tvaṃ na ūtī tvaminna āpyam mā na indra parā vṛṇak     a vayaṃ gha tvā sutāvanta āpo na vṛktabarhiṣaḥ    c pavitrasya prasravaṇeṣu vṛtrahanpari stotāra āsate     a yadindra nāhuṣīṣvā ojo nṛmṇaṃ ca kṛṣṭiṣu    c yadvā pañca kṣitīnāṃ dyumnamā bhara satrā viśvāni pauṃsyā     a satyamitthā vṛṣedasi vṛṣajūtirno vitā    c vṛṣā hyugra śṛṇviṣe parāvati vṛṣo arvāvati śrutaḥ     a yacchakrāsi parāvati yadarvāvati vṛtrahan    c atastvā gīrbhirdyugadindra keśibhiḥ sutāvāṃ ā vivāsati     a abhi vo vīramandhaso madeṣu gāya girā mahā vicetasam    c indraṃ nāma śrutyaṃ śākinaṃ vaco yathā     a indra tridhātu śaraṇaṃ trivarūthaṃ svastaye    c chardiryaccha maghavadbhyaśca mahyaṃ ca yāvayā didyumebhyaḥ     a śrāyanta iva sūryaṃ viśvedindrasya bhakṣata    c vasūni jāto janimānyojasā prati bhāgaṃ na dīdhimaḥ     a na sīmadeva āpa tadiṣaṃ dīrghāyo martyaḥ    c etagvā cidyā etaśo yuyojata indro harī yuyojate     a ā no viśvāsu havyamindraṃ samatsu bhūṣata    c upa brahmāṇi savanāni vṛtrahanparamajyā ṛcīṣama     a tavedindrāvamaṃ vasu tvaṃ puṣyasi madhyamam    c satrā viśvasya paramasya rājasi na kiṣṭvā goṣu vṛṇvate     a kveyatha kvedasi purutrā ciddhi te manaḥ    c alarṣi yudhma khajakṛtpurandara pra gāyatrā agāsiṣuḥ     a vayamenamidā hyopīpemeha vajriṇam    c tasmā u adya savane sutaṃ bharā nūnaṃ bhūṣata śrute     a yo rājā carṣaṇīnāṃ yātā rathebhiradhriguḥ    c viśvāsāṃ tarutā pṛtanānāṃ jyeṣṭhaṃ yo vṛtrahā gṛṇe     a yata indra bhayāmahe tato no abhayaṃ kṛdhi    c maghavañchagdhi tava tanna ūtaye vi dviṣo vi mṛdho jahi     a vāstoṣpate dhruvā sthūṇāṃ satraṃ somyānām    c drapsaḥ purāṃ bhettā śaśvatīnāmindro munīnāṃ sakhā     a baṇmahāṃ asi sūrya baḍāditya mahāṃ asi    c mahaste sato mahimā paniṣṭama mahnā deva mahāṃ asi     a aśvī rathī surūpa idgomāṃ yadindra te sakhā    c śvātrabhājā vayasā sacate sadā candrairyāti sabhāmupa     a yaddyāva indra te śataṃ śataṃ bhūmīruta syuḥ    c na tvā vajrintsahasraṃ sūryā anu na jātamaṣṭa rodasī     a yadindra prāgapāgudagnyagvā hūyase nṛbhiḥ    c simā purū nṛṣūto asyānave si praśardha turvaśe     a kastamindra tvā vasavā martyo dadharṣati    c śraddhā hi te maghavanpārye divi vājī vājaṃ siṣāsati     a indrāgnī apādiyaṃ pūrvāgātpadvatībhyaḥ    c hitvā śiro jihvayā rārapaccarattriṃśatpadā nyakramīt     a indra nedīya edihi mitamedhābhirūtibhiḥ    c ā śaṃ tama śaṃ tamābhirabhiṣṭibhirā svāpe svāpibhiḥ     a ita ūtī vo ajaraṃ prahetāramaprahitam    c āśuṃ jetāraṃ hetāraṃ rathītamamatūrtaṃ tugriyāvṛdham     a mo ṣu tvā vāghataśca nāre asmanni rīraman    c ārāttādvā sadhamādaṃ na ā gahīha vā sannupa śrudhi     a sunota somapāvne somamindrāya vajriṇe    c pacatā paktīravase kṛṇudhvamitpṛṇannitpṛṇate mayaḥ     a yaḥ satrāhā vicarṣaṇirindraṃ taṃ hūmahe vayam    c sahasramanyo tuvinṛmṇa satpate bhavā samatsu no vṛdhe     a śacībhirnaḥ śacīvasū divānaktaṃ diśasyatam    c mā vāṃ rātirupa dasatkadā ca nāsmadrātiḥ kadā ca na     a yadā kadā ca mīḍhuṣe stotā jareta martyaḥ    c ādidvandeta varuṇaṃ vipā girā dharttāraṃ vivratānām     a pāhi gā andhaso mada indrāya medhyātithe    c yaḥ sammiślo haryoryo hiraṇyaya indro vajrī hiraṇyayaḥ     a ubhayaṃ śṛṇavacca na indro arvāgidaṃ vacaḥ    c satrācyā maghavāntsomapītaye dhiyā śaviṣṭha ā gamat     a mahe ca na tvādrivaḥ parā śulkāya dīyase    c na sahasrāya nāyutāye vajrivo na śatāya śatāmagha     a vasyāṃ indrāsi me pituruta bhrāturabhuñjataḥ    c mātā ca me chadayathaḥ samā vaso vasutvanāya rādhase  caturtha prapāṭhakaḥ  prathamo rdhaḥ   a ima indrāya sunvire somāso dadhyāśiraḥ    c tāṃ ā madāya vajrahasta pītaye haribhyāṃ yāhyoka ā     a ima indra madāya te somāścikitra ukithanaḥ    c madhoḥ papāna upa no giraḥ śṛṇu rāsva stotrāya girvaṇaḥ     a ā tvādya sabardughāṃ huve gāyatravepasam    c indraṃ dhenuṃ sudughāmanyāmiṣamurudhārāmaraṅkṛtam     a na tvā bṛhanto adrayo varanta indra vīḍavaḥ    c yacchikṣasi stuvate māvate vasu na kiṣṭadā mināti te     a ka īṃ veda sute sacā pibantaṃ kadvayo dadhe    c ayaṃ yaḥ puro vibhinatyojasā mandānaḥ śipryandhasaḥ     a yadindra śāso avrataṃ cyāvayā sadasaspari    c asmākamaṃśuṃ maghavanpuruspṛhaṃ vasavye adhi barhaya     a tvaṣṭā no daivyaṃ vacaḥ parjanyo brahmaṇaspatiḥ    c putrairbhrātṛbhiraditirnu pātu no duṣṭaraṃ trāmaṇaṃ vacaḥ     a kadā ca na starīrasi nendra saścasi dāśuṣe    c upopennu maghavanbhūya innu te dānaṃ devasya pṛcyate     a yuṅkṣvā hi vṛtrahantama harī indra parāvataḥ    c arvācīno maghavantsomapītaya ugra ṛṣvebhirā gahi     a tvāmidā hyo naro pīpyanvajrinbhūrṇayaḥ    c sa indra stomavāhasa iha śrudhyupa svasaramā gahi     a pratyu adarśyāyatyūcchantī duhitā divaḥ    c apo mahī vṛṇute cakṣuṣā tamo jyotiṣkṛṇoti sūnari     a imā u vāṃ diviṣṭaya usrā havante aśvinā    c ayaṃ vāmahve vase śacīvasū viśaṃviśaṃ hi gacchathaḥ     a ku ṣṭhaḥ ko vāmaśvinā tapāno devā martyaḥ    c ghnatā vāmaśmayā kṣapamāṇoṃśunetthamu ādunyathā     a ayaṃ vāṃ madhumattamaḥ sutaḥ somo diviṣṭiṣu    c tamaśvinā pibataṃ tiro ahnyaṃ dhattaṃ ratnāni dāśuṣe     a ā tvā somasya galdayā sadā yācannahaṃ jyā    c bhūrṇiṃ mṛgaṃ na savaneṣu cukrudhaṃ ka īśānaṃ na yāciṣat     a adhvaryo drāvayā tvaṃ somamindraḥ pipāsati    c upo nūnaṃ yuyuje vṛṣṇā harī ā ca jagāma vṛtrahā     a abhī ṣatastadā bharendra jyāyaḥ kanīyasaḥ    c purūvasurhi maghavanbabhūvitha bharebhare ca havyaḥ     a yadindra yāvatastvametāvadahamīśīya    c stotāramiddadhiṣe radāvaso na pāpatvāya raṃsiṣam     a tvamindra pratūrtiṣvabhi viśvā asi spṛdhaḥ    c aśastihā janitā vṛtratūrasi tvaṃ tūrya taruṣyataḥ     a pra yo ririkṣa ojasā divaḥ sadobhyaspari    c na tvā vivyāca raja indra pārthivamati viśvaṃ vavakṣitha     a asāvi devaṃ goṛjīkamandho nyasminnindro januṣemuvoca    c bodhāmasi tvā haryaśva yajñairbodhā na stomamandhaso madeṣu     a yoniṣṭa indra sadane akāri tamā nṛbhiḥ purūhūta pra yāhi    c aso yathā no vitā vṛdhaściddado vasūni mamadaśca somaiḥ     a adardarutsamasṛjo vi khāni tvamarṇavānbadbadhānāṃ aramṇāḥ    c mahāntamindra parvataṃ vi yadvaḥ sṛjaddhārā ava yaddānavānhan     a suṣvāṇāsa indra stumasi tvā saniṣyantaścittuvinṛmṇa vājam    c ā no bhara suvitaṃ yasya konā tanā tmanā sahyāmā tvotāḥ     a jagṛhmā te dakṣiṇamindra hastaṃ vasūyavo vasupate vasūnām    c vidmā hi tvā gopatiṃ śūra gonāmasmabhyaṃ citraṃ vṛṣaṇaṃ rayindāḥ     a indraṃ naro nemadhitā havanti yatpāryā yunajate dhiyastāḥ    c śūro nṛṣātā śravasaśca kāma ā gomati vraje bhajā tvaṃ naḥ     a vayaḥ suparṇā upa sedurindraṃ priyamedhā ṛṣayo nādhamānāḥ    c apa dhvāntamūrṇuhi pūrdhi cakṣurmumugdhyāsmānnidhayeva baddhān     a nāke suparṇamupa yatpatantaṃ hṛdā venanto abhyacakṣata tvā    c hiraṇyapakṣaṃ varuṇasya dūtaṃ yamasya yonau śakunaṃ bhuraṇyum     a brahma jajñānaṃ prathamaṃ purastādvi sīmataḥ suruco vena āvaḥ    c sa budhnyā upamā asya viṣṭhāḥ sataśca yonimasataśca vivaḥ     a apūrvyā purutamānyasmai mahe vīrāya tavase turāya    c virapśine vajriṇe śantamāni vacāṃsyāsmai sthavirāya takṣuḥ     a ava drapso aṃśumatīmatiṣṭhadīyānaḥ kṛṣṇo daśabhiḥ sahasraiḥ    c āvattamindraḥ śacyā dhamantamapa snīhitiṃ nṛmaṇā adhadrāḥ     a vṛtrasya tvā śvasathādīṣamāṇā viśve devā ajahurye sakhāyaḥ    c marudbhirindra sakhyaṃ te astvathemā viśvāḥ pṛtanā jayāsi     a vidhuṃ dadrāṇaṃ samane bahūnāṃ yuvānaṃ santaṃ palito jagāra    c devasya paśya kāvyaṃ mahitvādyā mamāra sa hyaḥ samāna     a tvaṃ ha tyatsaptabhyo jāyamāno śatrubhyo abhavaḥ śatrurindra    c gūḍhe dyāvāpṛthivī anvavindo vibhumadbhyo bhuvanebhyo raṇaṃ dhāḥ     a meḍiṃ na tvā vajriṇaṃ bhṛṣṭimantaṃ purudhasmānaṃ vṛṣabhaṃ sthirapsnum    c karoṣyaryastaruṣīrduvasyurindra dyukṣaṃ vṛtrahaṇaṃ gṛṇīṣe     a pra vo mahe mahevṛdhe bharadhvaṃ pracetase pra sumatiṃ kṛṇudhvam    a viśaḥ pūrvīḥ pra cara carṣaṇiprāḥ     a śunaṃ huvema maghavānamindramasminbhare nṛtamaṃ vājasātau    c śṛṇvantamugramūtaye samatsu dhnantaṃ vṛtrāṇi sañjitaṃ dhanāni     a udu brahmāṇyairata śravasyendraṃ samarye mahayā vasiṣṭha    c ā yo viśvāni śravasā tatānopaśrotā ma īvato vacāṃsi     a cakraṃ yadasyāpsvā niṣattamuto tadasmai madhviccacchadyāt    c pṛthivyāmatiṣitaṃ yadūdhaḥ payo goṣvadadhā oṣadhīṣu     a tyamū ṣu vājinaṃ devajūtaṃ sahovānaṃ tarutāraṃ rathānām    c ariṣṭanemiṃ pṛtanājamāśuṃ svastaye tārkṣyamihā huvema     a trātāramindramavitāramindraṃ havehave suhavaṃ śūramindram    c huve nu śakraṃ puruhūtamindramidaṃ havirmaghavā vetvindraḥ     a yajāmaha indraṃ vajradakṣiṇaṃ harīṇāṃ rathyaṃ vivratānām    c pra śmaśrubhirdodhuvadūrdhvadhā bhuvadvi senābhirbhayamāno vi rādhasā     a satrāhaṇaṃ dādhṛṣiṃ tumramindraṃ mahāmapāraṃ vṛśabhaṃ suvajram    c hantā yo vṛtraṃ sanitota vājaṃ dātā maghāni maghavā surādhāḥ     a yo no vanuṣyannabhidāti marta ugaṇā vā manyamānasturo vā    c kṣidhī yudhā śavasā vā tamindrābhī ṣyāma vṛṣamaṇastvotāḥ     a yaṃ vṛtreṣu kṣitaya spardhamānā yaṃ yukteṣu turayanto havante    c yaṃ śūrasātau yamapāmupajmanyaṃ viprāso vājayante sa indraḥ     a indrāparvatā bṛhatā rathena vāmīriṣa ā vahataṃ suvīrāḥ    c vītaṃ havyānyadhvareṣu devā vardhethāṃ gīrbhīriḍayā madantā     a indrāya giro aniśitasargā apaḥ prairayatsagarasya budhnāt    c yo akṣeṇeva cakriyau śacībhirviṣvaktastambha pṛthivīmuta dyām     a ā tvā sakhāyaḥ sakhyā vavṛtyustiraḥ purū cidarṇavāṃ jagamyāḥ    c piturnapātamā dadhita vedhā asminkṣaye pratarāṃ dīdyānaḥ     a ko adya yuṅkte dhuri gā ṛtasya śimīvato bhāmino durhṛṇāyūn    c āsanneṣāmapsuvāho mayobhūnya eṣāṃ bhṛtyāmṛṇadhatsa jīvāt  caturtha prapāṭhakaḥ  dvitīyo rdhaḥ   a gāyanti tvā gāyatriṇo rcantyarkamarkiṇaḥ    c brahmāṇastvā śatakrata udvaṃśamiva yemire     a indraṃ viśvā avīvṛdhantsamudravyacasaṃ giraḥ    c rathītamaṃ rathīnāṃ vājānāṃ satpatiṃ patim     a imamindra sutaṃ piba jyeṣṭhamamartyaṃ madam    c śukrasya tvābhyakṣarandhārā ṛtasya sādane     a yadindra citra ma iha nāsti tvādātamadrivaḥ    c rādhastanno vidadvasa ubhayāhastyā bhara     a śrudī havaṃ tiraścyā indra yastvā saparyati    c suvīryasya gomato rāyaspūrdhi mahāṃ asi     a asāvi soma indra te śaviṣṭha dhṛṣṇavā gahi    c ā tvā pṛṇaktvindriyaṃ rajaḥ sūryo na raśmibhiḥ     a endra yāhi haribhirupa kaṇvasya suṣṭutim    c divo amuṣya śāsato divaṃ yaya divāvaso     a ā tvā giro rathīrivāsthuḥ suteṣu girvaṇaḥ    c abhi tvā samanūṣata gāvo vatsaṃ na dhenavaḥ     a eto nvindraṃ stavāma śuddhaṃ śuddhena sāmnā    c śuddhairukthairvāvṛdhvāṃsaṃ śuddhairāśīrvānmamattu     a yo rayiṃ vo rayintamo yo dyumnairdyumnavattamaḥ    c somaḥ sutaḥ sa indra te sti svadhāpate madaḥ     a pratyasmai pipīṣate viśvāni viduṣe bhara    c araṅgamāya jagmaye paścādadhvane naraḥ     a ā no vayovayaḥśayaṃ mahāntaṃ gahvareṣṭhāṃ mahāntaṃ pūrvineṣṭhām    c ugraṃ vaco apāvadhīḥ     a ā tvā rathaṃ yathotaye sumnāya vartayāmasi    c tuvikūrmimṛtīṣahamindraṃ śaviṣṭha satpatim     a sa pūrvyo mahonāṃ venaḥ kratubhirānaje    c yasya dvārā manuḥ pitā deveṣu dhiya ānaje     a yadī vahantyāśavo bhrājamānā ratheṣvā    c pibanto madiraṃ madhu tatra śravāṃsi kṛṇvate     a tyamu vo aprahaṇaṃ gṛṇīṣe śavasaspatim    c indraṃ viśvāsāhaṃ naraṃ śaciṣṭhaṃ viśvavedasam     a dadhikrāvṇo akāriṣaṃ jiṣṇoraśvasya vājinaḥ    c surabhi no mukhā karatpra na āyūṃṣi tāriṣat     a purāṃ bhinduryuvā kaviramitaujā ajāyata    c indro viśvasya karmaṇo dharttā vajrī puruṣṭutaḥ     a prapra vastriṣṭubhamiṣaṃ vandadvīrāyendave    c dhiyā vo medhasātaye purandhyā vivāsati     a kaśyapasya svarvido yāvāhuḥ sayujāviti    c yayorviśvamapi vrataṃ yajñaṃ dhīrā nicāyya     a arcata prārcatā naraḥ priyamedhāso arcata    c arcantu putrakā uta puramiddhṛṣṇvarcata     a ukthamindrāya śaṃsyaṃ vardhanaṃ puruniḥṣidhe    c śakro yathā suteṣu no rāraṇatsakhyeṣu ca     a viśvānarasya vaspatimanānatasya śavasaḥ    c evaiśca carṣaṇīnāmūtī huve rathānām     a sa ghā yaste divo naro dhiyā martasya śamataḥ    c ūtī sa bṛhato divo dviṣo aṃho na tarati     a vibhoṣṭa indra rādhaso vibhvī rātiḥ śatakrato    c athā no viśvacarṣaṇe dyumnaṃ sudatra maṃhaya     a vayaścitte patatriṇo dvipāccatuṣpādarjuni    c uṣaḥ prārannṛtūṃranu divo antebhyaspari     a amī ye devā sthana madhya ā rocane divaḥ    c kadva ṛtaṃ kadamṛtaṃ kā pratnā va āhutiḥ     a ṛcaṃ sāma yajāmahe yābhyāṃ karmāṇi kṛṇvate    c vi te sadasi rājato yajñaṃ deveṣu vakṣataḥ     a viśvāḥ pṛtanā abhibhūtaraṃ naraḥ sajūstatakṣurindraṃ jajanuśca rājase    c kratve vare sthemanyāmurīmutogramojiṣṭhaṃ tarasaṃ tarasvinam     a śratte dadhāmi prathamāya manyave hanyaddasyuṃ naryaṃ viverapaḥ    c ubhe yatvā rodasī dhāvatāmanu bhyasātte śuṣmātpṛthivī cidadrivaḥ     a sameta viśvā ojasā patiṃ divo ya eka idbhūratithirjanānām   c sa pūrvyo nūtanamājigīṣaṃ taṃ varttanīranu vāvṛta eka it     a ime ta indra te vayaṃ puruṣṭuta ye tvārabhya carāmasi prabhūvaso    c na hi tvadanyo girvaṇo giraḥ saghatkṣoṇīriva prati taddharya no vacaḥ     a carṣaṇīdhṛtaṃ maghavānamukthyāmindraṃ giro bṛhatīrabhyanūṣata    c vāvṛdhānaṃ puruhūtaṃ suvṛktibhiramartyaṃ jaramāṇaṃ divedive     a acchā va indraṃ matayaḥ svaryuvaḥ sadhrīcīrviśvā uśatīranūṣata    c pari ṣvajanta janayo yathā patiṃ maryaṃ na śundhyuṃ maghavānamūtaye     a abhi tyaṃ meṣaṃ puruhūtamṛgmiyamindraṃ gīrbhirmadatā vasvo arṇavam    c yasya dyāvo na vicaranti mānuṣaṃ bhuje maṃhiṣṭhamabhi vipramarcata     a tyaṃ su meṣaṃ mahayā svarvidaṃ śataṃ yasya subhuvaḥ sākamīrate    c atyaṃ na vājaṃ havanasyadaṃ rathamendraṃ vavṛtyāmavase suvṛktibhiḥ     a ghṛtavatī bhuvanānāmabhiśriyorvī pṛthvī madhudughe supeśasā    c dyāvāpṛthivī varuṇasya dharmaṇā viṣkabhite ajare bhūriretasā     a ubhe yadindra rodasī āpaprāthoṣā iva    c mahāntaṃ tvā mahīnāṃ samrājaṃ carṣaṇīnām    e devī janitryajījanadbhadrā janitryajījanat     a pra mandine pitumadarcatā vaco yaḥ kṛṣṇagarbhā nirahannṛjiśvanā    c avasyavo vṛṣaṇaṃ vajradakṣiṇaṃ marutvantaṃ sakhyāya huvemahi     a indra suteṣu someṣu kratuṃ punīṣa ukthyam    c vide vṛdhasya dakṣasya mahāṃ hi ṣaḥ     a tamu abhi pra gāyata puruhūtaṃ puruṣṭutam    c indraṃ gīrbhistaviṣamā vivāsata     a taṃ te madaṃ gṛṇīmasi vṛṣaṇaṃ pṛkṣu sāsahim    c u lokakṛtnumadrivo hariśriyam     a yatsomamindra viṣṇavi yadvā gha trita āptye    c yadvā marutsu mandase samindubhiḥ     a edu madhormadintaraṃ siñcādhvaryo andhasaḥ    c evā hi vīrastavate sadāvṛdhaḥ     a endumindrāya siñcata pibāti somyaṃ madhu    c pra rādhāṃsi codayate mahitvanā     a eto nvindraṃ stavāma sakhāyaḥ stomyaṃ naram    c kṛṣṭīryo viśvā abhyastyeka it     a indrāya sāma gāyata viprāya bṛhate bṛhat    c brahmakṛte vipaścite panasyave     a ya eka idvidayate vasu martāya dāśuṣe    c īśāno apratiṣkuta indro aṅga     a sakhāya ā śiṣāmahe brahmendrāya vajriṇe    c stuṣa ū ṣu vo nṛtamāya dhṛṣṇave  pañcama prapāṭhakaḥ  prathamo rdhaḥ   a gṛṇe tadindra te śava upamāṃ devatātaye    c yaddhaṃsi vṛtramojasā śacīpate     a yasya tyacchambaraṃ made divodāsāya randhayan    c ayaṃ sa soma indra te sutaḥ piba     a endra no gadhi priya satrājidagohya    c girirna viśvataḥ pṛthuḥ patirdivaḥ     a ya indra somapātamo madaḥ śaviṣṭha cetati    c yenā haṃsi nyātriṇaṃ tamīmahe     a tuce tunāya tatsu no drādhīya āyurjīvase    c ādityāsaḥ samahasaḥ kṛṇotana     a vetthā hi nirṛtīnāṃ vajrahasta parivṛjam    c aharahaḥ śundhyuḥ paripadāmiva     a apāmīvāmapa stridhamapa sedhata durmatim    c ādityāso yuyotanā no aṃhasaḥ     a pibā somamindra mandatu tvā yaṃ te suṣāva haryaśvādriḥ    c soturbāhubhyāṃ suyato nārvā     a abhrātṛvyo anā tvamanāpirindra januṣā sanādasi    c yudhedāpitvamicchase     a yo na idamidaṃ purā pra vasya ānināya tamu va stuṣe    c sakhāya indramūtaye     a ā gantā mā riṣaṇyata prasthāvāno māpa sthāta samanyavaḥ    c dṛḍhā cidyamayiṣṇavaḥ     a ā yāhyayamindave śvapate gopata urvarāpate    c somaṃ somapate piba     a tvayā ha svidyujā vayaṃ prati śvasantaṃ vṛṣabha bruvīmahi    c saṃsthe janasya gomataḥ     a gāvaściddhā samanyavaḥ sajātyena marutaḥ sabandhavaḥ    c rihate kakubho mithaḥ     a tvaṃ na indrā bhara ojo nṛmṇaṃ śatakrato vicarṣaṇe    c ā vīraṃ pṛtanāsaham     a adhā hīndra girvaṇa upa tvā kāma īmahe sasṛgmahe    c udeva gmanta udabhiḥ     a sīdantaste vayo yathā gośrīte madhau madire vivakṣaṇe    c abhi tvāmindra nonumaḥ     a vayamu tvāmapūrvya sthūraṃ na kaccidbharanto vasyavaḥ    c vajriñcitraṃ havāmahe     a svādoritthā viṣūvato madhoḥ pibanti gauryaḥ    c yā indreṇa sayāvarīrvṛṣṇā madanti śobhathā vasvīranu svarājyam     a itthā hi soma inmado brahma cakāra vardhanam    c śaviṣṭha vajrinnojasā pṛthivyā niḥ śaśā ahimarcannanu svarājyam     a indro madāya vāvṛdhe śavase vṛtrahā nṛbhiḥ    c taminmahatsvājiṣūtimarbhe havāmahe sa vājeṣu pra no viṣat     a indra tubhyamidadrivo nuttaṃ vajrinvīryam    c yaddha tyaṃ māyinaṃ mṛgaṃ tava tyanmāyayāvadhīrarcannanu svarājyam     a prehyabhīhi dhṛṣṇuhi na te vajro ni yaṃsate    c indra nṛmṇaṃ hi te śavo hano vṛtraṃ jayā apo rcannanu svarājyam     a yadudīrata ājayo dhṛṣṇave dhīyate dhanam    c yuṅkṣvā madacyutā harī kaṃ hanaḥ kaṃ vasau dadho smāṃ indra vasau dadhaḥ     a akṣannamīmadanta hyava priyā adhūṣata    c astoṣata svabhānavo viprā naviṣṭhayā matī yojā nvindra te harī     a upo ṣu śṛṇuhī giro maghavanmātathā iva    c kadā naḥ sūnṛtāvataḥ kara idarthayāsa idyojā nvindra te harī     a candramā apsvāntarā suparṇo dhāvate divi    c na vo hiraṇyanemayaḥ padaṃ vindanti vidyuto vittaṃ me asya rodasī     a prati priyatamaṃ rathaṃ vṛṣaṇaṃ vasuvāhanam    c stotā vāmaśvināvṛśi stomebhirbhūṣati prati mādhvī mama śrutaṃ havam     a ā te agna idhīmahi dyumantaṃ devājaram    c yuddha syā te panīyasī samiddīdayati dyavīṣaṃ stotṛbhya ā bhara     a āgniṃ na svavṛktibhirhotāraṃ tvā vṛṇīmahe    c śīraṃ pāvakaśociṣaṃ vi vo made yajñeṣu stīrṇabarhiṣaṃ vivakṣase     a mahe no adya bodhayoṣo rāye divitmatī    c yathā cinno abodhayaḥ satyaśravasi vāyye sujāte aśvasūnṛte     a bhadraṃ no api vātaya mano dakṣamuta kratum    c athā te sakhye andhaso vi vo made raṇā gāvo na yavase vivakṣase     a kratvā mahāṃ anuṣvadhaṃ bhīma ā vāvṛte śavaḥ    c śriya ṛṣva upākayorni śiprī harivāṃ dadhe hastayorvajramāyasam     a sa ghā taṃ vṛṣaṇaṃ rathamadhi tiṣṭhāti govidam    c yaḥ pātraṃ hāriyojanaṃ pūrṇamindrā ciketati yojā nvindra te harī     a agniṃ taṃ manye yo vasurastaṃ yaṃ yanti dhenavaḥ    c astamarvanta āśavo staṃ nityāso vājina iṣaṃ stotṛbhya ā bhara     a na tamaṃho na duritaṃ devāso aṣṭa martyam    c sajoṣaso yamaryamā mitro nayati varuṇo ati dviṣaḥ     a pari pra dhanvendrāya soma svādurmitrāya pūṣṇe bhagāya     a paryū ṣu pra dhanva vājasātaye pari vṛtrāṇi sakṣaṇiḥ    c dviṣastaradhyā ṛṇayā na īrase     a pavasva soma mahāntsamudraḥ pitā devānāṃ viśvābhi dhāma     a pavasva soma mahe dakṣāyāśvo na nikto vājī dhanāya     a induḥ paviṣṭa cārurmadāyāpāmupasthe kavirbhagāya     a anu hi tvā sutaṃ soma madāmasi mahe samaryarājye    c vājāṃ abhi pavamāna pra gāhase     a ka īṃ vyaktā naraḥ sanīḍā rudrasya maryā atha svaśvāḥ     a agne tamadyāśvaṃ na stomaiḥ kratuṃ na bhadraṃ hṛdispṛśam    c ṛdhyāmā ta ohaiḥ     a āvirmaryā ā vājaṃ vājino agmaṃ devasya savituḥ savam    c svargāṃ arvanto jayata     a pavasva soma dyumnī sudhāro mahāṃ avīnāmanupūrvyaḥ  pañcama prapāṭhakaḥ  dvitīyo rdhaḥ   a viśvatodāvanviśvato na ā bhara yaṃ tvā śaviṣṭhamīmahe     a eṣa brahmā ya ṛtviya indro nāma śruto gṛṇe     a brahmāṇa indraṃ mahayanto arkairavardhayannahaye hantavā u     a anavaste rathamaśvāya takṣustvaṣṭā vajraṃ puruhūta dyumantam     a śaṃ padaṃ maghaṃ rayīṣiṇo na kāmamavrato hinoti na spṛśadrayim     a sadā gāvaḥ śucayo viśvadhāyasaḥ sadā devā arepasaḥ     a ā yāhi vanasā saha gāvaḥ sacanta varttaniṃ yadūdhabhiḥ     a upa prakṣe madhumati kṣiyantaḥ puṣyema rayiṃ dhīmahe ta indra     a arcantyarkaṃ marutaḥ svarkkā ā stobhati śruto yuvā sa indraḥ     a pra va indrāya vṛtrahantamāya viprāya gāthaṃ gāyata yaṃ jujoṣate     a acetyagniścikitirhavyavāḍna sumadrathaḥ     a agne tvaṃ no antama uta trātā śivo bhuvo varūthyaḥ     a bhago na citro agnirmahonāṃ dadhāti ratnam     a viśvasya pra stobha puro vā sanyadi veha nūnam     a uṣā apa svasuṣṭamaḥ saṃ varttayati varttaniṃ sujātatā     a imā nu kaṃ bhuvanā sīṣadhemendraśca viśve ca devāḥ     a vi srutayo yathā patha indra tvadyantu rātayaḥ     a ayā vājaṃ devahitaṃ sanema madema śatahimāḥ suvīrāḥ     a ūrjā mitro varuṇaḥ pinvateḍāḥ pīvarīmiṣaṃ kṛṇuhī na indra     a indro viśvasya rājati     a trikadrukeṣu mahiṣo yavāśiraṃ tuviśuṣmastṛmpatsomamapibadviṣṇunā sutaṃ yathāvaśam    c sa īṃ mamāda mahi karma karttave mahāmuruṃ sainaṃ saścaddevo devaṃ satya induḥ satyamindram     a ayaṃ sahasramānavo dṛśaḥ kavīnāṃ matirjyotirvidharma    c bradhnaḥ samīcīruṣasaḥ samairayadarepasaḥ socetasaḥ svasare manyumantaścitā goḥ     a endra yāhyupa naḥ parāvato nāyamacchā vidathānīva satpatirastā rājeva satpatiḥ    c havāmahe tvā prayasvantaḥ suteṣvā putrāso na pitaraṃ vājasātaye maṃhiṣṭhaṃ vājasātaye     a tamindraṃ johavīmi maghavānamugraṃ satrā dadhānamapratiṣkutaṃ śravāṃsi bhūriḥ    c maṃhiṣṭho gīrbhirā ca yajñiyo vavartta rāye no viśvā supathā kṛṇotu vajrī     a astu śrauṣṭpuro agniṃ dhiyā dadha ā nu tyacchardho divyaṃ vṛṇīmaha indravāyū vṛṇīmahe    c yaddha krāṇā vivasvate nābhā sandāya navyase    e adha pra nūnamupa yanti dhītayo devāṃacchā na dhītayaḥ     a pra vo mahe matayo yantu viṣṇave marutvate girijā evayāmarut    c pra śardhāya pra yajyave sukhādaye tavase bhandadiṣṭaye dhunivratāya śavase     a ayā rucā hariṇyā punāno viśvā dveṣāṃsi tarati sayugvabhiḥ sūro na sayugvabhiḥ    c dhārā pṛṣṭhasya rocate punāno aruṣo hariḥ    e viśvā yadrūpā pariyāsyṛkvabhiḥ saptāsyebhirṛkvabhiḥ     a abhi tyaṃ devaṃ savitāramoṇyoḥ kavikratumarcāmi satyasavaṃ ratnadhāmabhi priyaṃ matim   c ūrdhvā yasyāmatirbhā adidyutatsavīmani hiraṇyapāṇiramimīta sukratuḥ kṛpā svaḥ     a agniṃ hotāraṃ manye dāsvantaṃ vasoḥ sūnuṃ sahaso jātavedasaṃ vipraṃ na jātavedasam    c ya ūrdhvayā svadhvaro devo devācyā kṛpā    c ghṛtasya vibhrāṣṭimanu śukraśociṣa ājuhvānasya sarpiṣaḥ     a tava tyannaryaṃ nṛto pa indra prathamaṃ pūrvyaṃ divi pravācyaṃ kṛtam    c yo devasya śavasā prāriṇā asu riṇannapaḥ    e bhuvo viśvamabhyadevamojasā videdūrjaṃ śatakraturvidediṣam   ityaindraṃ parva kāṇḍam pāvamāna kāṇḍam   a uccā te jātamandhaso divi sadbhūmyā dade    c ugraṃ śarma mahi śravaḥ     a svādiṣṭhayā madiṣṭhayā pavasva soma dhārayā    c indrāya pātave sutaḥ     a vṛṣā pavasva dhārayā marutvate ca matsaraḥ    c viśvā dadhāna ojasā     a yaste mado vareṇyastenā pavasvāndhasā    c devāvīraghaśaṃsahā     a tisro vāca udīrate gāvo mimanti dhenavaḥ    c harireti kanikradat     a indrāyendo marutvate pavasva madhumattamaḥ    c arkasya yonimāsadam     a asāvyaṃśurmadāyāpsu dakṣo giriṣṭhāḥ    c śyeno na yonimāsadat     a pavasva dakṣasādhano devebhyaḥ pītaye hare    c marudbhyo vāyave madaḥ     a pari svāno giriṣṭhāḥ pavitre somo akṣarat    c madeṣu sarvadhā asi     a pari priyā divaḥ kavirvayāṃsi naptyorhitaḥ    c svānairyāti kavikratuḥ     a pra somāso madacyutaḥ śravase no maghonaḥ    c sutā vidathe akramuḥ     a pra somāso vipaścito po nayanta ūrmayaḥ    c vanāni mahiṣā iva     a pavasvendo vṛṣā sutaḥ kṛdhī no yaśaso jane    c viśvā apa dviṣo jahi     a vṛṣā hyasi bhānunā dyumantaṃ tvā havāmahe    c pavamāna svardṛśam     a induḥ paviṣṭa cetanaḥ priyaḥ kavīnāṃ matiḥ    c sṛjadaśvaṃ rathīriva     a asṛkṣata pra vājino gavyā somāso aśvayā    c śukrāso vīrayāśavaḥ     a pavasva deva āyuṣagindraṃ gacchatu te madaḥ    c vāyumā roha dharmaṇā     a pavamāno ajījanaddivaścitraṃ na tanyatum    c jyotirvaiśvānaraṃ bṛhat     a pari svānāsa indavo madāya barhaṇā girā    c madho arṣanti dhārayā     a pari prāsiṣyadatkaviḥ sindhorūrmāvadhi śritaḥ    c kāruṃ bibhratpuruspṛham  ṣaṣṭha prapāṭhakaḥ  prathamo rdhaḥ   a upo ṣu jātamapturaṃ gobhirbhaṅgaṃ pariṣkṛtam    c induṃ devā ayāsiṣuḥ     a punāno akramīdabhi viśvā mṛdho vicarṣaṇiḥ    c śumbhanti vipraṃ dhītibhiḥ     a āviśankalaśaṃ suto viśvā arṣannabhi śriyaḥ    c indurindrāya dhīyate     a asarji rathyo yathā pavitre camvoḥ sutaḥ    c kārṣmanvājī nyakramīt     a pra yadgāvo na bhūrṇayastveṣā ayāso akramuḥ    c ghnantaḥ kṛṣṇāmapa tvacam     a apaghnanpavase mṛdhaḥ kratuvitsoma matsaraḥ    c nudasvādevayuṃ janam     a ayā pavasva dhārayā yayā sūryamarocayaḥ    c hinvāno mānuṣīrapaḥ     a sa pavasva ya āvithendraṃ vṛtrāya hantave    c vavrivāṃsaṃ mahīrapaḥ     a ayā vītī pari srava yasta indo madeṣvā    c avāhannavatīrnava     a pari dyukṣaṃ sanadrāyiṃ bharadvājaṃ no andhasā    c svāno arṣa pavitra ā     a acikradadvṛṣā harirmahānmitro na darśataḥ    c saṃ sūryeṇa didyute     a ā te dakṣaṃ mayobhuvaṃ vahnimadyā vṛṇīmahe    c pāntamā puruspṛham     a adhvaryo adribhiḥ sutaṃ somaṃ pavitra ā naya    c punīhīndrāya pātave     a taratsa mandī dhāvati dhārā sutasyāndhasaḥ    c taratsa mandī dhāvati     a ā pavasva sahasriṇaṃ rayiṃ soma suvīryam    c asme śravāṃsi dhāraya     a anu pratnāsa āyavaḥ padaṃ navīyo akramuḥ    c ruce jananta sūryam     a arṣā soma dyumattamo bhi droṇāni roruvat    c sīdanyonau yoneṣvā     a vṛṣā soma dyumāṃ asi vṛṣā deva vṛṣavrataḥ    c vṛṣā dharmāṇi dadhriṣe     a iṣe pavasva dhārayā mṛjyamāno manīṣibhiḥ    c indo rucābhi gā ihi     a mandrayā soma dhārayā vṛṣā pavasva devayuḥ    c avyo vārebhirasmayuḥ     a ayā soma sukṛtyapā mahāntsannabhyavardhathāḥ    c hindāna idvṛṣāyase     a ayaṃ vicarṣaṇirhitaḥ pavamānaḥ sa cetati    c hinvāna āpyaṃ bṛhat     a pra ṇa indo mahe tu na ūrmiṃ na bibhradarṣasi    c abhi devāṃ ayāsyaḥ     a apaghnanpavate mṛdho pa somo arāvṇaḥ    c gacchannindrasya niṣkṛtam     a punānaḥ soma dhārayāpo vasāno arṣasi    c ā ratnadhā yonimṛtasya sīdasyutso devo hiraṇyayaḥ     a parīto ṣiñcatā sutaṃ somo ya uttamaṃ haviḥ    c dadhanvāṃ yo naryo apsvāntarā suṣāva somamadribhiḥ     a ā soma svāno adribhistiro vārāṇyavyayā    c jano na puri camvorviśaddhariḥ sado vaneṣu dadhriṣe     a pra soma devavītaye sindhurna pipye arṇasā    c aṃśoḥ payasā madiro na jāgṛviracchā kośaṃ madhuścutam     a soma u ṣvāṇaḥ sotṛbhiradhi ṣṇubhiravīnām    c aśvayeva haritā yāti dhārayā mandrayā yāti dhārayā     a tavāhaṃ soma rāraṇa sakhya indo divedive    c purūṇi babhro ni caranti māmava paridhīṃrati tāṃ ihi     a mṛjyamānaḥ suhastyā samudre vācaminvasi    c rayiṃ piśaṅgaṃ bahulaṃ puruspṛhaṃ pavamānābhyarṣasi     a abhi somāsa āyavaḥ pavante madyaṃ madam    c samudrasyādhi viṣṭape manīṣiṇo matsarāso madacyutaḥ     a punānaḥ soma jāgṛviravyā vāraiḥ pari priyaḥ    c tvaṃ vipro abhavo ṅgirastama madhvā yajñaṃ mimikṣa ṇaḥ     a indrāya pavate madaḥ somo marutvate sutaḥ    c sahasradhāro atyavyamarṣati tamī mṛjantyāyavaḥ     a pavasva vājasātamo bhi viśvāni vāryā    c tvaṃ samudraḥ prathame vidharmaṃ devebhyaṃ soma matsaraḥ     a pavamānā asṛkṣata pavitramati dhārayā    c marutvanto matsarā indriyā hayā medhāmabhi prayāṃsi ca     a pra tu drava pari kośaṃ ni ṣīda nṛbhiḥ punāno abhi vājamarṣa    c aśvaṃ na tvā vājinaṃ marjayanto cchā barhī raśanābhirnayanti     a pra kāvyamuśaneva bruvāṇo devo devānāṃ janimā vivakti    c mahivrataḥ śucibandhuḥ pāvakaḥ padā varāho abhyeti rebhan     a tisro vāca īrayati pra vahnirṛtasya dhītiṃ brahmaṇo manīṣām    c gāvo yanti gopatiṃ pṛcchamānāḥ somaṃ yanti matayo vāvaśānāḥ     a asya preṣā hemanā pūyamāno devo devebhiḥ samapṛkta rasam    c sutaḥ pavitraṃ paryeti rebhanmiteva sadma paśumanti hotā     a somaḥ pavate janitā matīnāṃ janitā divo janitā pṛthivyāḥ    c janitāgnerjanitā sūryasya janitendrasya janitota viṣṇoḥ     a abhi tripṛṣṭhaṃ vṛṣaṇaṃ vayodhāmāṅgoṣiṇamavāvaśanta vāṇīḥ    c vanā vasāno varuṇo na sindhūrvi ratnadhā dayate vāryāṇi     a akrāntsamudraḥ prathame vidharmaṃ janayanprajā bhuvanasya gopāḥ    c vṛṣā pavitre adhi sāno avye bṛhatsomo vāvṛdhe svāno adriḥ     a kanikranti harirā sṛjyamānaḥ sīdanvanasya jaṭhare punānaḥ    c nṛbhiryataḥ kṛṇute nirṇijaṃ gāmato matiṃ janayata svadhābhiḥ     a eṣa sya te madhumāṃ indra somo vṛṣā vṛṣṇaḥ pari pavitre akṣāḥ    c sahasradāḥ śatadā bhūridāvā śaśvattamaṃ barhirā vājyasthāt     a pavasva soma madhumāṃ ṛtāvāpo vasāno adhi sāno avye    c ava droṇāni ghṛtavanti roha madintamo matsara indrapānaḥ     a pra senānīḥ śūro agre rathānāṃ gavyanneti harṣate asya senā    c bhadrānkṛṇvannindrahavāntsakhibhya ā somo vastrā rabhasāni datte     a pra te dhārā madhumatīrasṛgranvāraṃ yatpūto atyeṣyavyam    c pavamāna pavase dhāma gonāṃ janayantsūryamapinvo arkaiḥ     a pra gāyatābhyarcāma devāntsomaṃ hinota mahate dhanāya    c svāduḥ pavatāmati vāramavyamā sīdatu kalaśaṃ deva induḥ     a pra hinvāno janitā rodasyo ratho na vājaṃ saniṣannayāsīt    c indraṃ gacchannāyudhā saṃśiśāno viśvā vasu hastayorādadhānaḥ     a takṣadyadī manaso venato vāgjyeṣṭhasya dharmaṃ dyukṣoranīke    c ādīmāyanvaramā vāvaśānā juṣṭaṃ patiṃ kalaśe gāva indum     a sākamukṣo marjayanta svasāro daśa dhīrasya dhītayo dhanutrīḥ    c hariḥ paryadravajjāḥ sūryasya droṇaṃ nanakṣe atyo na vājī     a adhi yadasminvājinīva śubhaḥ spardhante dhiyaḥ sūre na viśaḥ    c apo vṛṇānaḥ pavate kavīyanvrajaṃ na paśuvardhanāya manma     a indurvājī pavate gonyoghā indre somaḥ saha invanmadāya    c hanti rakṣo bādhate paryarātiṃ varivaskṛṇvanvṛjanasya rājā     a ayā pavā pavasvainā vasūni māṃścatva indro sarasi pra dhanva    c braghnaścidyasya vāto na jūtiṃ purumedhāścittakave naraṃ dhāt     a mahattatsomo mahiṣaścakārāpāṃ yadgarbho vṛṇīta devān    c adadhādindre pavamāna ojo janayatsūrye jyotirinduḥ     a asarji vakvā rathye yathājau dhiyā manotā prathamā manīṣa    c daśa svasāro adhi sāno avye mṛjanti vahniṃ sadaneṣvaccha     a apāmivedūrmayastartturāṇāḥ pra manīṣā īrate somamaccha    c namasyantīrupa ca yanti saṃ cāca viśantyuśatīruśantam  ṣaṣṭha prapāṭhakaḥ  dvitīyo rdhaḥ   a purojitī vo andhasaḥ sutāya mādayitnave    c apa śvānaṃ śnathiṣṭana sakhāyo dīrghajihvyam     a ayaṃ pūṣā rayirbhagaḥ somaḥ punāno arṣati    c patirviśvasya bhūmano vyakhyadrodasī ubhe     a sutāso madhumattamāḥ somā indrāya mandinaḥ    c pavitravanto akṣarandevāngacchantu vo madāḥ     a somāḥ pavanta indavo smabhyaṃ gātuvittamāḥ    c mitrāḥ svānā arepasaḥ svādhyaḥ svarvidaḥ     a abhī no vājasātamaṃ rayimarṣa śataspṛham    c indo sahasrabharṇasaṃ tuvidyumnaṃ vibhāsaham     a abhī navante adruhaḥ priyamindrasya kāmyam    c vatsaṃ na pūrva āyuni jātaṃ rihanti mātaraḥ     a ā haryatāya dhṛṣṇave dhanuṣṭanvanti pauṃsyam    c śukrā vi yantyasurāya nirṇije vipāmagre mahīyuvaḥ     a pari tyaṃ haryataṃ hariṃ babhruṃ punanti vāreṇa    c yo devānviśvāṃ itpari madena saha gacchati     a pra sunvānāsyāndhaso marto na vaṣṭa tadvacaḥ    c apa śvānamarādhasaṃ hatā makhaṃ na bhṛgavaḥ     a abhi priyāṇi pavate canohito nāmāni yahvo adhi yeṣu vardhate    c ā sūryasya bṛhato bṛhannadhi rathaṃ viṣvañcamaruhadvicakṣaṇaḥ     a acodaso no dhanvantvindavaḥ pra svānāso bṛhaddeveṣu harayaḥ    c vi cidaśnānā iṣayo arātayo ryo naḥ santu saniṣantu no dhiyaḥ     a eṣa pra kośe madhumāṃ acikradadindrasya vajro vapuṣo vapuṣṭamaḥ    c abhyRītasya sudughā ghṛtaścuto vāśrā arṣanti payasā ca ghenavaḥ     a pro ayāsīdindurindrasya niṣkṛtaṃ sakhā sakhyurna pra mināti saṅgiram    c marya iva yuvatibhiḥ samarṣati somaḥ kalaśe śatayāmanā pathā     a dhartā divaḥ pavate kṛtvyo raso dakṣo devānāmanumādyo nṛbhiḥ    c hariḥ sṛjāno atyo na satvabhirvṛthā pājāṃsi kṛṇuṣe nadīṣvā     a vṛṣā matīnāṃ pavate vicakṣaṇaḥ somo ahnāṃ pratarītoṣasāṃ divaḥ    c prāṇā sindhūnāṃ kalaśāṃ acikradadindrasya hārdyāviśanmanīṣibhiḥ     a trirasmai sapta dhenavo duduhrire satyāmāśiraṃ parame vyomani    c catvāryanyā bhuvanāni nirṇije cārūṇi cakre yadṛtairavardhata     a indrāya soma suṣutaḥ pari sravāpāmīvā bhavatu rakṣasā saha    c mā te rasasya matsata dvayāvino draviṇasvanta iha santvindavaḥ     a asāvi somo aruṣo vṛṣā harī rājeva dasmo abhi gā acikradat    c punāno vāramatyeṣyavyayaṃ śyeno na yoniṃ ghṛtavantamāsadat     a pra devamacchā madhumanta indavo siṣyadanta gāva ā na dhenavaḥ    c barhiṣado vacanāvanta ūdhabhiḥ parisrutamusriyā nirṇijaṃ dhire     a añjate vyañjate samañjate kratuṃ rihanti maghvābhyañjate    c sindhoru cchvāse patayantamukṣaṇaṃ hiraṇyapāvāḥ paśumapsu gṛbhṇate     a pavitraṃ te vitataṃ brahmaṇaspate prabhurgātrāṇi paryeṣi viśvataḥ    c ataptatanūrna tadāmo aśnute śṛtāsa idvahantaḥ saṃ tadāśata     a indramaccha sutā ime vṛṣaṇaṃ yantu harayaḥ    c śruṣṭe jātāsa indavaḥ svarvidaḥ     a pra dhanvā soma jāgṛvirindrāyendo pari srava    c dyumantaṃ śuṣmamā bhara svarvidam     a sakhāya ā ni ṣīdata punānāya pra gāyata    c śiśuṃ na yajñaiḥ pari bhūṣata śriye     a taṃ vaḥ sakhāyo madāya punānamabhi gāyata    c śiśuṃ na havyaiḥ svadayanta gūrtibhiḥ     a prāṇā śiśurmahīnāṃ hinvannṛtasya dīdhitim    c viśvā pari priyā bhuvadadha dvitā     a pavasva devavītaya indo dhārābhirojasā    c ā kalaśaṃ madhumāntsoma naḥ sadaḥ     a somaḥ punāna ūrmiṇāvyaṃ vāraṃ vi dhāvati    c agre vācaḥ pavamānaḥ kanikradat     a pra punānāya vedhase somāya vaca ucyate    c bhṛtiṃ na bharā matibhirjujoṣate     a gomanna indo aśvavatsutaḥ sudakṣa dhaniva    c śuciṃ ca varṇamadhi goṣu dhārya     a asmabhyaṃ tvā vasuvidamabhi vāṇīranūṣata    c gobhiṣṭe varṇamabhi vāsayāmasi     a pavate haryato harirati hvarāṃsi raṃhyā    c abhyarṣa stotṛbhyo vīravadyaśaḥ     a pari kośaṃ madhuścutaṃ somaḥ punāno arṣati    c abhi vāṇīrṛṣīṇāṃ saptā nūṣata     a pavasva madhumattama indrāya soma kratuvittamo madaḥ    c mahi dyukṣatamo madaḥ     a abhi dyumnaṃ bṛhadyaśa iṣaspate didīhi deva devayum    c vi kośaṃ madhyamaṃ yuva     a ā sotā pari ṣiñcatāśvaṃ na stomamapturaṃ rajasturam    c vanaprakṣamudaprutam     a etamu tyaṃ madacyutaṃ sahasradhāraṃ vṛṣabhaṃ divoduham    c viśvā vasūni bibhratam     a sa sunve yo vasūnāṃ yo rāyāmānetā ya iḍānām    c somo yaḥ sukṣitīnām     a tvaṃ hyāṅga daivyā pavamāna janimāni dyumattamaḥ    c amṛtatvāya ghoṣayan     a eṣa sya dhārayā suto vyo vārebhiḥ pavate madintamaḥ    c krīḍannūrmirapāmiva     a ya usriyā api yā antaraśmani nirgā akṛntadojasā    c abhi vrajaṃ tatniṣe gavyamaśvyaṃ varmīva dhṛṣṇavā ruja    e Oṃ varmīva dhṛṣṇavā ruja   iti saumyaṃ pāvamānaṃ parva kāṇḍam  iti pūrvārcikaḥ āraṇya ārcikaḥāraṇya kāṇḍam   a indra jyeṣṭhaṃ na ā bhara ojiṣṭhaṃ pupuri śravaḥ    c yaddidhṛkṣema vajrahasta rodasī obhe suśipra paprāḥ     a indro rājā jagataścarṣaṇīnāmadhikṣamā viśvarūpaṃ yadasya    c tato dadāti dāśuṣe vasūni codadrādha upastutaṃ cidarvāk     a yasyedamā rajoyujastuje jane vanaṃ svaḥ    c indrasya rantyaṃ bṛhat     a uduttamaṃ varuṇa pāśamasmadavādhamaṃ vi madhyamaṃ śrathāya    c athāditya vrate vayaṃ tavānāgaso aditaye syāma     a tvayā vayaṃ pavamānena soma bhare kṛtaṃ vi cinuyāma śaśvat    c tanno mitro varuṇo māmahantāmaditiḥ sindhuḥ pṛthivī uta dyauḥ     a imaṃ vṛṣaṇaṃ kṛṇutaikaminmām     a sa na indrāya yajyave varuṇāya marudbhyaḥ    c varivovitparisrava     a enā viśvānyarya ā dyumnāni mānuṣāṇām    c siṣāsanto vanāmahe     a ahamasmi prathamajā ṛtasya pūrvaṃ devebhyo amṛtasya nāma    c yo mā dadāti sa idevamāvadahamannamannamadantamadmi     a tvametadadhārayaḥ kṛṣṇāsu rohiṇīṣu ca    c paruṣṇīṣu ruśatpayaḥ     a arūrucaduṣasaḥ pṛśniragriya ukṣā mimeti bhuvaneṣu vājayuḥ    c māyāvino mamire asya māyayā nṛcakṣasaḥ pitaro garbhamādadhuḥ     a indra iddharyoḥ sacā sammiśla ā vacoyujā    c indro vajrī hiraṇyayaḥ     a indra vājeṣu no va sahasrapradhaneṣu ca    c ugra ugrābhirūtibhiḥ     a prathaśca yasya saprathaśca nāmānuṣṭubhasya haviṣo haviryat    c dhāturdyutānātsavituśca viṣṇo rathantaramā jabhārā vasiṣṭhaḥ     a niyutvānvāyavā gahyayaṃ śukro ayāmi te    c gantāsi sunvato gṛham     a yajjāyathā apūrvya maghavanvṛtrahatyāya    c tatpṛthivīmaprathayastadastabhnā uto divam     a mayi varco atho yaśo tho yajñasya yatpayaḥ    c parameṣṭhī prajāpatirdivi dyāmiva dṛṃhatu     a saṃ te payāṃsi samu yantu vājāḥ saṃ vṛṣṇyānyabhimātiṣāhaḥ    c āpyāyamāno amṛtāya soma divi śravāṃsyuttamāni dhiṣva     a tvamimā oṣadhīḥ soma viśvāstvamapo ajanayastvaṃ gāḥ    c tvamātanorurvāntarikṣaṃ tvaṃ jyotiṣā vi tamo vavartha     a agnimīḍe purohitaṃ yajñasya devamṛtvijam    c hotāraṃ ratnadhātamam     a te manvata prathamaṃ nāma gonāṃ triḥ sapta paramaṃ nāma janān    c tā jānatīrabhyanūṣata kṣā āvirbhuvannaruṇīryaśasā gāvaḥ     a samanyā yantyupayantyanyāḥ samānamūrvaṃ nadyaspṛṇanti    c tamū śuciṃ śucayo dīdivāṃsamapānnapātamupa yantyāpaḥ     a ā prāgādbhadrā yuvatirahnaḥ ketūntsamīrtsati    c abhūdbhadrā niveśanī viśvasya jagato rātrī     a prakṣasya vṛṣṇo aruṣasya nū mahaḥ pra no vaco vidathā jātavedase    c vaiśvānarāya matirnavyase śuciḥ soma iva pavate cāruragnaye     a viśve devā mama śṛṇvantu yajñamubhe rodasī apāṃ napācca manma    c mā vo vacāṃsi paricakṣyāṇi vocaṃ sumneṣvidvo antamā madema     a yaśo mā dyāvāpṛthivī yaśo mendrabṛhaspatī    c yaśo bhagasya vindatu yaśo mā pratimucyatām    e yaśasvyāsyāḥ saṃ sado haṃ pravaditā syām     a indrasya nu vīryāṇi pravocaṃ yāni cakāra prathamāni vajrī    c ahannahimanvapastatarda pra vakṣaṇā abhinatparvatānām     a agnirasmi janmanā jātavedā ghṛtaṃ me cakṣuramṛtaṃ ma āsan    c tridhāturarko rajaso vimāno jasraṃ jyotirhavirasmi sarvam     a pātyagnirvipo agraṃ padaṃ veḥ pāti yahvaścaraṇaṃ sūryasya    c pāti nābhā saptaśīrṣāṇamagniḥ     a bhrājantyagne samidhāna dīdivo jihvā caratyantarāsani    c sa tvaṃ no agne payasā vasuvidrayiṃ varco dṛśe dāḥ     a vasanta innu rantyo grīṣma innu rantyaḥ    c varṣāṇyanu śarado hemantaḥ śiśira innu rantyaḥ     a sahasraśīrṣā puruṣaḥ sahasrākṣaḥ sahasrapāt    c sa bhūmiṃ sarvato vṛtvātyatiṣṭhaddaśāṅgulam     a tripādūrdhva udaitpuruṣaḥ pado syehābhavatpunaḥ    c tathā viṣvaṅ vyakrāmadaśanānaśane abhi     a puruṣa evedaṃ sarvaṃ yadbhūtaṃ yacca bhāvyam    c pādo sya sarvā bhūtāni tripādasyāmṛtaṃ divi     a tāvānasya mahimā tato jyāyāṃśca pūruṣaḥ    c utāmṛtatvasyeśāno yadannenātirohati     a tato virāḍajāyata virājo adhi pūruṣaḥ    c sa jāto atyaricyata paścādbhūmimatho puraḥ     a manye vāṃ dyāvāpṛthivī subhojasau ye aprathethāmamitamabhi yojanam    c dyāvāpṛthivī bhavataṃ syone te no muñcatamaṃhasaḥ     a harī ta indra śmaśrūṇyuto te haritau hari    c taṃ tvā stuvanti kavayaḥ puruṣāso vanargavaḥ     a yadvarco hiraṇyasya yadvā varco gavāmuta    c satyasya brahmaṇo varcastena mā saṃ sṛjāmasi     a sahastanna indra daddhyoja īśe hyasya mahato virapśin    c kratuṃ na nṛmṇaṃ sthaviraṃ ca vājaṃ vṛtreṣu śatrūntsuhanā kṛdhī naḥ     a saharṣabhāḥ sahavatsā udeta viśvā rūpāṇī bibhratīrdvyūdnīḥ    c uruḥ pṛthurayaṃ vo astu loka imā āpaḥ suprapāṇā iha sta     a agna āyūṃṣi pavasa āsuvorjamiṣaṃ ca naḥ    c āre bādhasva ducchunām     a vibhrāṅbṛhatpibatu somyaṃ madhvāyurdadhadyajñapatāvavihrutam    c vātajūto yo abhirakṣati tmanā prajāḥ piparti bahudhā vi rājati     a citraṃ devānāmudagādanīkaṃ cakṣurmitrasya varuṇasyāgneḥ    c āprā dyāvāpṛthivī antarikṣaṃ sūrya ātmā jagatastasthuṣaśca     a āyaṃ gauḥ pṛśnirakramīdasadanmātaraṃ puraḥ    c pitaraṃ ca prayantsvaḥ     a antaścarati rocanāsya prāṇādapānatī    c vyakhyanmahiṣo divam     a triṃṣaddhāma vi rājati vākpataṅgāya dhīyate    c prati vastoraha dyubhiḥ     a apa tye tāyavo yathā nakṣatrā yantyaktubhiḥ    c sūrāya viśvacakṣase     a adṛśrannasya ketavo vi raśmayo janāṃ anu    c bhrājanto agnayo yathā     a taraṇirviśvadarśato jyotiṣkṛdasi sūrya    c viśvamābhāsi rocanam     a pratyaṅ devānāṃ viśaḥ pratyaṅṅudeṣi mānuṣān    c pratyaṅ viśvaṃ svardṛśe     a yenā pāvaka cakṣasā bhuraṇyantaṃ janāṃ anu    c tvaṃ varuṇa paśyasi     a uddyāmeṣi rajaḥ pṛthvahā mimāno aktubhiḥ    c paśyañjanmāni sūrya     a ayukta sapta śundhyuvaḥ sūro rathasya naptryaḥ    c tābhiryāti svayuktibhiḥ     a sapta tvā harito rathe vahanti deva sūrya    c śociṣkeśaṃ vicakṣaṇa   ityāraṇyaṃ parva kāṇḍam mahānāmnya ārcikaḥ   a vidā maghavan vidā gātumanuśaṃsiṣo diśaḥ    c śikṣā śacīnāṃ pate pūrvīṇāṃ purūvaso     a ābhiṣṭvamabhiṣṭibhiḥ svā rnnāṃśuḥ    c pracetana pracetayendra dyumnāya na iṣe     a evā hi śakro rāye vājāya vajrivaḥ    c śaviṣṭha vajrinnṛñjase maṃhiṣṭha vajrinnṛñjasa    e ā yāhi piba matsva     a vidā rāye suvīryaṃ bhavo vājānāṃ patirvaśāṃ anu    c maṃhiṣṭha vajrinnṛñjase yaḥ śaviṣṭhaḥ śūrāṇām     a yo maṃhiṣṭho maghonāmṃśurnna śociḥ    c cikitvo abhi no nayeṃdro vide tamu stuhi     a īśe hi śakrastamūtaye havāmahe jetāramaparājitam    c sa naḥ svarṣadati dviṣaḥ kratuśchanda ṛtaṃ bṛhat     a indraṃ dhanasya sātaye havāmahe jetāramaparājitam    c sa naḥ svarṣadati dviṣaḥ sa naḥ svarṣadati dviṣaḥ     a pūrvasya yatte adrivoṃ śurmadāya    c sumna ā dhehi no vaso pūrtiḥ śaviṣṭha śasyate    e vaśī hi śakro nūnaṃ tannavyaṃ saṃnyase     a prabho janasya vṛtrahantsamaryeṣu bravāvahai    c śūro yo goṣu gacchati sakhā suśevo advayuḥ  atha pañca purīṣapadāni   a evāhyo   vā  evā hyagne  evāhīndra    c evā hi pūṣan  evā hi devāḥ Oṃ evāhi devāḥ   iti pañca purīṣapadāni  iti mahānāmnyārcikaḥ uttara ārcikaḥprathama prapāṭhakaḥ  prathamo rdhaḥasitaḥ kāśyapo devalo vā gāyatrī pavamānaḥ somaḥ    a upāsmai gāyatā naraḥ pavamānāyendave     c abhi devāṃ iyakṣate      a abhi te madhunā payo tharvāṇo aśiśrayuḥ     c devaṃ devāya devayu      a sa naḥ pavasva śaṃ gave śaṃ janāya śamarvate     c śaṃ rājannoṣadhībhyaḥ  kaśyapo mārīcaḥ gāyatrī pavamānaḥ somaḥ    a davidyutatyā rucā pariṣṭobhantyā kṛpā     c somāḥ śukrā gavāśiraḥ      a hinvāno hetṛbhirhita ā vājaṃ vājyakramīt     c sīdanto vanuṣo yathā      a ṛdhaksoma svastaye saṃjagmāno divā kave     c pavasva sūryo dṛśe  śataṃ vaikhānasāḥgāyatrīpavamānaḥ somaḥ    a pavamānasya te kave vājintsargā asṛkṣate     c arvanto na śravasyavaḥ      a acchā kośaṃ madhuścutamasṛgraṃ vāre avyaye     c avāvaśanta dhītayaḥ      a acchā samudramindavo staṃ gāvo na dhenavaḥ     c agmannṛtasya yonimā  bharadvājo bārhaspatyaḥgāyatrī agniḥ    a agna ā yāhi vītaye gṛṇāno havyadātaye     c ni hotā satsi barhiṣi      a taṃ tvā samidbhiraṅgiro ghṛtena vardhayāmasi     c bṛhacchocā yaviṣṭhya      a sa naḥ pṛthu śravāyyamacchā deva vivāsasi     c bṛhadagne suvīryam  viśvāmitro gāthinaḥ jamadagnirvāgāyatrīmitrāvaruṇau    a ā no mitrāvaruṇā ghṛtairgavyūtimukṣatam     c madhvā rajāṃsi sukratū      a uruśaṃsā namovṛdhā mahnā dakṣasya rājathaḥ     c drāghiṣṭhābhiḥ śucivratā      a gṛṇānā jamadagninā yonāvṛtasya sīdatam     c pātaṃ somamṛtāvṛdhā  irīmbiṭhiḥ kāṇvaḥ gāyatrī indraḥ    a ā yāhi suṣumā hi ta indra somaṃ pibā imam     c edaṃ barhiḥ sado mama      a ā tvā brahmayujā harī vahatāmindra keśinā     c upa brahmāṇi naḥ śṛṇu      a brahmāṇastvā yujā vayaṃ somapāmindra sominaḥ     c sutāvanto havāmahe  viśvāmitro gāthinaḥ gāyatrī indrāgnī    a indrāgnī ā gataṃ sutaṃ gīrbhirnabho vareṇyam     c asya pātaṃ dhiyeṣitā      a indrāgnī jarituḥ sacā yajño jigāti cetanaḥ     c ayā pātamimaṃ sutam      a indramagniṃ kavicchadā yajñasya jūtyā vṛṇe     c tā somasyeha tṛmpatām  amahīyurāṅgirasaḥ gāyatrī pavamānaḥ somaḥ    a uccā te jātamandhaso divi sadbhūmyā dade     c ugraṃ śarma mahi śravaḥ      a sa na indrāya yajyave varuṇāya marudbhyaḥ     c varivovitpari srava      a enā viśvānyarya ā dyumnāni mānuṣāṇām     c siṣāsanto vanāmahe      a punānaḥ soma dhārayāpo vasāno arṣasi     c ā ratnadhā yonimṛtasya sīdasyutso devo hiraṇyayaḥ      a duhāna ūdhardivyaṃ madhu priyaṃ pratnaṃ sadhasthamāsadat     c āpṛcchyaṃ dharuṇaṃ vājyarṣasi nṛbhirdhauto vicakṣaṇaḥ      a pra tu drava pari kośaṃ ni ṣīda nṛbhiḥ punāno abhi vājamarṣa     c aśvaṃ na tvā vājinaṃ marjayanto cchā barhī raśanābhirnayanti      a svāyudhaḥ pavate deva induraśastihā vṛjanā rakṣamāṇaḥ     c pitā devānāṃ janitā sudakṣo viṣṭambho divo dharuṇaḥ pṛthivyāḥ      a ṛṣirvipraḥ puraetā janānāmṛbhurdhīra uśanā kāvyena     c sa cidviveda nihitaṃ yadāsāmapīcyāṃ guhyaṃ nāma gonām      a abhi tvā śūra nonumo dugdhā iva dhenavaḥ     c īśānamasya jagataḥ svardṛśamīśānamindra tasthuṣaḥ      a na tvāvāṃ anyo divyo na pārthivo na jāto na janiṣyate     c aśvāyanto maghavannindra vājino gavyantastvā havāmahe      a kayā naścitra ā bhuvadūtī sadāvṛdhaḥ sakhā     c kayā śaciṣṭhayā vṛtā      a kastvā satyo madānāṃ maṃhiṣṭho matsadandhasaḥ     c dṛḍhā cidāruje vasu      a abhī ṣu ṇaḥ sakhīnāmavitā jaritRīṇām     c śataṃ bhavāsyūtaye      a taṃ vo dasmamṛtīṣahaṃ vasormandānamandhasaḥ     c abhi vatsaṃ na svasareṣu dhenava indraṃ gīrbhirnavāmahe      a dyukṣaṃ sudānuṃ taviṣībhirāvṛtaṃ giriṃ na purubhojasam     c kṣumantaṃ vājaṃ śatinaṃ sahasriṇaṃ makṣū gomantamīmahe      a tarobhirvo vidadvasumindraṃ sabādha ūtaye     c bṛhadgāyantaḥ sutasome adhvare huve bharaṃ na kāriṇam      a na yaṃ dudhrā varante na sthirā muro madeṣu śipramandhasaḥ     c ya ādṛtyā śaśamānāya sunvate dātā jaritra ukthyam      a svādiṣṭhayā madiṣṭhayā pavasva soma dhārayā     c indrāya pātave sutaḥ      a rakṣohā viśvacarṣaṇirabhi yonimayohate     c droṇe sadhasthamāsadat      a varivodhātamo bhuvo maṃhiṣṭho vṛtrahantamaḥ     c parṣi rādho maghonām      a pavasva madhumattama indrāya soma kratuvittamo madaḥ     c mahi dyukṣatamo madaḥ      a yasya te pītvā vṛṣabho vṛṣāyate sya pītvā svarvidaḥ     c sa supraketo abhyakramīdiṣo cchā vājaṃ naitaśaḥ      a indramaccha sutā ime vṛṣaṇaṃ yantu harayaḥ     c śruṣṭe jātāsa indavaḥ svarvidaḥ      a ayaṃ bharāya sānasirindrāya pavate sutaḥ     c somo jaitrasya cetati yathā vide      a asyedindro madeṣvā grābhaṃ gṛbhṇāti sānasim     c vajraṃ ca vṛṣaṇaṃ bharatsamapsujit      a purojitī vo andhasaḥ sutāya mādayitnave     c apa śvānaṃ śnathiṣṭana sakhāyo dīrghajihvyam      a yo dhārayā pāvakayā pariprasyandate sutaḥ     c induraśvo na kṛtvyaḥ      a taṃ duroṣamabhī naraḥ somaṃ viśvācyā dhiyā     c yajñāya santvadrayaḥ      a abhi priyāṇi pavate canohito nāmāni yahvo adhi yeṣu vardhate     c ā sūryasya bṛhato bṛhannadhi rathaṃ viṣvañcamaruhadvicakṣaṇaḥ     a ṛtasya jihvā pavate madhu priyaṃ vaktā patirdhiyo asyā adābhyaḥ     c dadhāti putraḥ pitrorapīcyāṃ nāma tṛtīyamadhi rocanaṃ divaḥ      a ava dyutānaḥ kalaśāṃ acikradannṛbhiryemāṇaḥ kośa ā hiraṇyaye     c abhī ṛtasya dohanā anūṣatādhi tripṛṣṭha uṣaso vi rājasi      a yajñāyajñā vo agnaye girāgirā ca dakṣase     c prapra vayamamṛtaṃ jātavedasaṃ priyaṃ mitraṃ na śaṃsiṣam      a ūrjo napātaṃ sa hināyamasmayurdāśema havyadātaye     c bhuvadvājeṣvavitā bhuvadvṛdha uta trātā tanūnām      a ehyū ṣu bravāṇi te gna itthetarā giraḥ     c ebhirvardhāsa indubhiḥ      a yatra kva ca te mano dakṣaṃ dadhasa uttaram     c tatrā yoniṃ kṛṇavase      a na hi te pūrtamakṣipadbhuvannemānāṃ pate     c athā duvo vanavase      a vayamu tvāmapūrvya sthūraṃ na kaccidbharanto vasyavaḥ     c vajriñcitraṃ havāmahe      a upa tvā karmannūtaye sa no yuvograścakrāma yo dhṛṣat     c tvāmidhyavitāraṃ vavṛmahe sakhāya indra sānasim      a adhā hīndra girvaṇa upa tvā kāma īmahe sasṛgmahe     c udeva gmanta udabhiḥ      a vārṇa tvā yavyābhirvardhanti śūra brahmāṇi     c vavṛdhvāṃsaṃ cidadrivo divedive      a puñjanti harī iṣirasya gāthayorau ratha uruyuge vacoyujā     c indravāhā svarvidā  prathama prapāṭhakaḥ  dvitīyo rdhaḥ    a pāntamā vo andhasa indramabhi pra gāyata     c viśvāsāhaṃ śatkratuṃ maṃhiṣṭhaṃ carṣaṇīnām      a puruhūtaṃ puruṣṭutaṃ gāthānyāṃ sanaśrutam     c indra iti bravītana      a indra inno mahonāṃ dātā vājānāṃ nṛtuḥ     c mahāṃ abhijñvā yamat      a pra va indrāya mādanaṃ haryaśvāya gāyata     c sakhāyaḥ somapāvne      a śaṃsedukthaṃ sudānava uta dyukṣaṃ yatha naraḥ     c cakṛmā satyarādhase      a tvaṃ na indra vājayustvaṃ gavyuḥ śatakrato     c tvaṃ hiraṇyayurvaso      a vayamu tvā tadidarthā indra tvāyantaḥ sakhāyaḥ     c kaṇvā ukthebhirjarante      a na ghemanyadā papana vajrinnapaso naviṣṭau     c tavedu stomaiściketa      a icchanti devāḥ sunvantaṃ na svapnāya spṛhayanti     c yanti pramādamatandrāḥ      a indrāya madvne sutaṃ pari ṣṭobhantu no giraḥ     c arkamarccantu kāravaḥ      a yasminviśvā adhi śriyo raṇanti sapta saṃsadaḥ     c indraṃ sute havāmahe      a trikadrukeṣu cetanaṃ devāso yajñamatnata     c tamidvardhantu no giraḥ      a ayaṃ ta indra somo nipūto adhi barhiṣi     c ehīmasya dravā piba      a śācigo śācipūjanāyaṃ raṇāya te sutaḥ     c ākhaṇḍala pra hūyase      a yaste śṛṅgavṛṣo ṇapātpraṇapātkuṇḍapāyyaḥ     c nyasmiṃ dadhra ā manaḥ      a ā tū na indra kṣumantaṃ citraṃ grābhaṃ saṃ gṛbhāya     c mahāhasti dakṣiṇena      a vidmā hi tvā tuvikūrmiṃ tuvideṣṇaṃ tuvīmagham     c tuvimātramavobhiḥ      a na hi tvā śūra devā na martāso ditsantam     c bhīmaṃ na gāṃ vārayante      a abhi tvā vṛṣabhā sute sutaṃ sṛjāmi pītaye     c tṛmpā vyaśnuhī madam      a mā tvā mūrā aviṣyavo mopahasvāna ā dabhan     c mā kīṃ brahmadviṣaṃ vanaḥ      a iha tvā goparīṇasaṃ mahe mandantu rādhase     c saro gauro yathā piba      a idam vaso sutamandhaḥ pibā supūrṇamudaram     c anābhayinrarimā te      a nṛbhirdhautaḥ suto aśnairavyā vāraiḥ paripūtaḥ     c aśvo na nikto nadīṣu      a taṃ te yavaṃ yathā gobhiḥ svādumakarma śrīṇantaḥ     c indra tvāsmiṃtsadhamāde      a idaṃ hyanvojasā sutaṃ rādhānāṃ pate     c pibā tvāsya girvaṇaḥ      a yaste anu svadhāmasatsute ni yaccha tanvam     c sa tvā mamattu somyam      a pra te aśnotu kukṣyoḥ prendra brahmaṇā śiraḥ     c pra bāhū śūra rādhasā      a ā tvetā ni ṣīdatendramabhi pra gāyata     c sakhāya stomavāhasaḥ      a purūtamaṃ purūṇāmīśānaṃ vāryāṇām     c indraṃ some sacā sute      a sa ghā no yoga ā bhuvatsa rāye sa purandhyā     c gamadvājebhirā sa naḥ      a yogeyoge tavastaraṃ vājevāje havāmahe     c sakhāya indramūtaye      a anu pratnasyaukaso huve tuvipratiṃ naram     c yaṃ te pūrvaṃ pitā huve      a ā ghā gamadyadi śravatsahasriṇībhirūtibhiḥ     c vājebhirupa no havam      a indra suteṣu someṣu kratuṃ punīṣa ukthyam     c vide vṛdhasya dakṣasya mahāṃ hi ṣaḥ      a sa prathame vyomani devānāṃ sadane vṛdhaḥ     c supāraḥ suśravastamaḥ samapsujit      a tamu huve vājasātaya indraṃ bharāya śuṣmiṇam     c bhavā naḥ sumne antamaḥ sakhā vṛdhe      a enā vo agniṃ namasorjo napātamā huve     c priyaṃ cetiṣṭhamaratiṃ svadhvaraṃ viśvasya dūtamamṛtam      a sa yojate aruṣā viśvabhojasā sa dudravatsvāhutaḥ     c subrahmā yajñaḥ suśamī vasūnāṃ devaṃ rādho janānām      a pratyu adarśyāyatyūcchantī duhitā divaḥ     c apo mahī vṛṇute cakṣuṣā tamo jyotiṣkṛṇoti sūnarī      a udusriyāḥ sṛjate sūryaḥ sacā udyannakṣatramarcivat     c taveduṣo vyuṣi sūryasya ca saṃ bhaktena gamemahi      a imā u vāṃ diviṣṭaya usrā havante aśvinā     c ayaṃ vāmahve vase śacīvasū viśaṃviśaṃ hi gacchathaḥ      a yuvaṃ citraṃ dadathurbhojanaṃ narā codethāṃ sūnṛtāvate     c arvāgrathaṃ samanasā ni yacchataṃ pibataṃ somyaṃ madhu      a asya pratnāmanu dyutaṃ śukraṃ duduhre ahrayaḥ     c payaḥ sahasrasāmṛṣim      a ayaṃ sūrya ivopadṛgayaṃ sarāṃsi dhāvati     c sapta pravata ā divam      a ayaṃ viśvāni tiṣṭhati punāno bhuvanopari     c somo devo na sūryaḥ      a eṣa pratnena janmanā devo devebhyaḥ sutaḥ     c hariḥ pavitre arṣati      a eṣa pratnena manmanā devo devebhyaspari     c kavirvipreṇa vāvṛdhe      a duhānaḥ pratnamitpayaḥ pavitre pari ṣicyase     c krandaṃ devāṃ ajījanaḥ      a upa śikṣāpatasthuṣo bhiyasamā dhehi śatrave     c pavamāna vidā rayim      a uṣo ṣu jātamapturaṃ gobhirbhaṅgaṃ pariṣkṛtam     c induṃ devā ayāsiṣuḥ      a upāsmai gāyatā naraḥ pavamānāyendave     c abhi devāṃ iyakṣate      a pra somāso vipaścito po nayanta ūrmayaḥ     c vanāni mahiṣā iva      a abhi droṇāni babhravaḥ śukrā ṛtasya dhārayā     c vājaṃ gomantamakṣaran      a sutā indrāya vāyave varuṇāya marudbhyaḥ     c somā arṣantu viṣṇave      a pra soma devavītaye sindhurna pipye arṇasā     c aṃśoḥ payasā madiro na jāgṛviracchā kośaṃ madhuścutam      a ā haryato arjuno atke avyata priyaḥ sūnurna marjyaḥ     c tamīṃ hinvantyapaso yathā rathaṃ nadīṣvā gabhastyoḥ      a pra somāso madacyutaḥ śravase no maghonām     c sutā vidathe akramuḥ      a ādīṃ haṃso yathā gaṇaṃ viśvasyāvīvaśanmatim     c atyo na gobhirajyate      a ādīṃ tritasya yoṣaṇo hariṃ hinvantyadribhiḥ     c indumindrāya pītaye      a ayā pavasva devayu rebhanpavitraṃ paryeṣi viśvataḥ     c madhordhārā asṛkṣata      a pavate haryato harirati hvarāṃsi raṃhyā     c abhyarṣa stotṛbhyo vīravadyaśaḥ      a pra sunvānāsyāndhaso marto na vaṣṭa tadvacaḥ     c apa śvānamarādhasaṃ hatā makhaṃ na bhṛgavaḥ  dvitīya prapāṭhakaḥ  prathamo rdhaḥ    a pavasva vāco agriyaḥ soma citrābhirūtibhiḥ     c abhi viśvāni kāvyā      a tvaṃ samudriyā apo griyo vāca īrayan     c pavasva viśvacarṣaṇe      a tubhyemā bhuvanā kave mahimne soma tasthire     c tubhyaṃ dhāvanti dhenavaḥ      a pavasvendo vṛṣā sutaḥ kṛdhī no yaśaso jane     c viśvā apa dviṣo jahi      a yasya te sakhye vayaṃ sāsahyāma pṛtanyataḥ     c tavendo dyumna uttame      a yā te bhīmānyāyudhā tigmāni santi dhūrvaṇe     c rakṣā samasya no nidaḥ      a vṛṣā soma dyumāṃ asi vṛṣā deva vṛṣavrataḥ     c vṛṣā dharmāṇi dadhriṣe      a vṛṣṇaste vṛṣṇyaṃ śavo vṛṣā vanaṃ vṛṣā sutaḥ     c sa tvaṃ vṛṣanvṛṣedasi      a aśvo na cakrado vṛṣā saṃ gā indo samarvataḥ     c vi no rāye duro vṛdhi      a vṛṣā hyasi bhānunā dyumantaṃ tvā havāmahe     c pavamāna svardṛśam      a yadadbhiḥ pariśicyase marmṛjyamāna āyubhiḥ     c droṇe sadhasthamaśnuṣe      a ā pavasva suvīryaṃ mandamānaḥ svāyudha     c iho ṣvindavā gahi      a pavamānasya te vayaṃ pavitramabhyundataḥ     c sakhitvamā vṛṇīmahe      a ye te pavitramūrmayo bhikṣaranti dhārayā     c tebhirnaḥ soma mṛḍaya      a sa naḥ punāna ā bhara rayiṃ vīravatīmiṣam    c īśānaḥ soma viśvataḥ      a agniṃ dūtaṃ vṛṇīmahe hotāraṃ viśvavedasam     c asya yajñasya sukratum      a agnimagniṃ havīmabhiḥ sadā havanta viśpatim     c havyavāhaṃ purupriyam      a agne devāṃ ihā vaha jajñāno vṛktabarhiṣe     c asi hotā na īḍyaḥ      a mitraṃ vayaṃ havāmahe varuṇaṃ somapītaye     c ya jātā pūtadakṣasā      a ṛtena yāvṛtāvṛdhāvṛtasya jyotiṣaspatī     c tā mitrāvaruṇā huve      a varuṇaḥ prāvitā bhuvanmitro viśvābhirūtibhiḥ     c karatāṃ naḥ surādhasaḥ      a indramidgāthino bṛhadindramarkebhirarkiṇaḥ     c indraṃ vāṇīranūṣata      a indra iddharyoḥ sacā sammiśla ā vacoyujā     c indro vajrī hiraṇyayaḥ      a indra vājeṣu no va sahasrapradhaneṣu ca     c ugra ugrābhirūtibhiḥ      a indro dīrdhāya cakṣasa ā sūryaṃ rohayaddivi     c vi gobhiradrimairayat      a indre agnā namo bṛhatsuvṛktimerayāmahe     c dhiyā dhenā avasyavaḥ      a tā hi śaśvanta īḍata itthā viprāsa ūtaye     c sabādho vājasātaye      a tā vāṃ gīrbhirvipanyuvaḥ prayasvanto havāmahe     c medhasātā saniṣyavaḥ      a vṛṣā pavasva dhārayā marutvate ca matsaraḥ     c diśvā dadhāna ojasā      a taṃ tvā dharttāramoṇyoḥ pavamāna svardṛśam     c hinve vājeṣu vājinam      a ayā citto vipānayā hariḥ pavasva dhārayā     c yujaṃ vājeṣu codaya      a vṛṣā śoṇo abhikanikradadgā nadayanneṣi pṛthivīmuta dyām     c indrasyeva vagnurā śṛṇva ājau pracodayannarṣasi vācamemām      a rasāyyaḥ payasā pinvamāna īrayanneṣi madhumantamaṃśum     c pavamāna santanimeṣi kṛṇvannindrāya soma pariṣicyamānaḥ      a evā pavasva madiro madāyodagrābhasya namayanvadhasnum     c pari varṇaṃ bharamāṇo ruśantaṃ gavyurno arṣa pari soma siktaḥ      a tvāmiddhi havāmahe sātau vājasya kāravaḥ     c tvāṃ vṛtreṣvindra satpatiṃ narastvāṃ kāṣṭhāsvarvataḥ      a sa tvaṃ naścitra vajrahasta dhṛṣṇuyā maha stavāno adrivaḥ     c gāmaśvaṃ rathyamindra saṃ kira satrā vājaṃ na jigyuṣe      a abhi pra vaḥ surādhasamindramarca yathā vide     c yo jaritṛbhyo maghavā purūvasuḥ sahasreṇeva śikṣati      a śatānīkeva pra jigāti dhṛṣṇuyā hanti vṛtrāṇi dāśuṣe     c gireriva pra rasā asya pinvire datrāṇi purubhojasaḥ      a tvāmidā hyo naro pīpyanvajrinbhūrṇayaḥ     c sa indra stomavāhasa iha śrudhyupa svasaramā gahi      a matsvā suśiprinharivastamīmahe tvayā bhūṣanti vedhasaḥ     c tava śravāṃsyupamānyukthya suteṣvindra girvaṇaḥ      a yaste mado vareṇyastenā pavasvāndhasā     c devāvīraghaśaṃsahā      a jaghnirvṛtramamitriyaṃ sasnirvājaṃ divedive     c goṣātiraśvasā asi      a sammiślo aruṣo bhuvaḥ sūpasthābhirna dhenubhi     c sīdaṃ cchyeno na yonimā      a ayaṃ pūṣā rayirbhagaḥ somaḥ punāno arṣati     c patirviśvasya bhūmano vyakhyadrodasī ubhe      a samu priyā anūṣata gāvo madāya ghṛṣvayaḥ     c somāsaḥ kṛṇvate pathaḥ pavamānāsa indavaḥ      a ya ojiṣṭhastamā bhara pavamāna śravāyyam     c yaḥ pañca carṣaṇīrabhi rayiṃ yena vanāmahe      a vṛṣā matīnāṃ pavate vicakṣaṇaḥ somo ahnāṃ pratarītoṣasāṃ divaḥ     c prāṇā sindhūnāṃ kalaśāṃ acikradadindrasya hārdyāviśanmanīṣibhiḥ      a manīṣibhiḥ pavate pūrvyaḥ kavirnṛbhiryataḥ pari kośāṃ asiṣyadat     c tritasya nāma janayanmadhu kṣarannindrasya vāyūṃ sakhyāya vardhayan      a ayaṃ punāna uṣaso arocayadayaṃ sindhubhyo abhavadu lokakṛt     c ayaṃ triḥ sapta duduhāna āśiraṃ somo hṛde pavate cāru matsaraḥ      a evā hyasi vīrayurevā śūra uta sthirah     c evā te rādhyaṃ manaḥ      a evā rātistuvīmagha viśvebhirdhāyi dhātṛbhiḥ     c adhā cidindra naḥ sacā      a mo ṣu brahmeva tadindrayurbhuvo vājānāṃ pate     c matsvā sutasya gomataḥ      a indraṃ viśvā avīvṛdhantsamudravyacasaṃ giraḥ     c rathītamaṃ rathīnāṃ vājānāṃ satpatiṃ patim      a sakhye ta indra vājino mā bhema śavasaspate     c tvāmabhi pra nonumo jetāramaparājitam      a pūrvīrindrasya rātayo na vi dasyantyūtayaḥ     c yadā vājasya gomata stotṛbhyo maṃhate magham  dvitīya prapāṭhakaḥ  dvitīyo rdhaḥ    a eta asṛgramindavastiraḥ pavitramāśavaḥ     c viśvānyabhi saubhagā      a vighnanto duritā puru sugā tokāya vājinaḥ     c tmanā kṛṇvanto arvataḥ      a kṛṇvanto varivo gave bhyarṣanti suṣṭutim     c iḍāmasmabhyaṃ saṃyatam      a rājā medhābhirīyate pavamāno manāvadhi     c antarikṣeṇa yātave      a ā naḥ soma saho juvo rūpaṃ na varcase bhara     c suṣvāṇo devavītaye      a ā na indo śatagvinaṃ gavāṃ poṣaṃ svaśvyam     c vahā bhagattimūtaye      a taṃ tvā nṛmṇāni bibhrataṃ sadhastheṣu maho divaḥ     c cāruṃ sukṛtyayemahe      a saṃvṛktadhṛṣṇumukthyaṃ mahāmahivrataṃ madam     c śataṃ puro rurukṣaṇim      a atastvā rayirabhyayadrājānaṃ sukrato divaḥ     c suparṇo avyathī bharat      a adhā hinvāna indriyaṃ jyāyo mahitvamānaśe     c abhiṣṭikṛdvicarṣaṇiḥ      a viśvasmā itsvardṛśe sādhāraṇaṃ rajasturam     c gopāmṛtasya virbharat      a iṣe pavasva dhārayā mṛjyamāno manīṣibhiḥ     c indo rucābhi gā ihi      a punāno varivaskṛdhyūrjaṃ janāya girvaṇaḥ     c hare sṛjāna āśiram      a punāno devavītaya indrasya yāhi niṣkṛtam     c dyutāno vājibhirhitaḥ      a agnināgniḥ samidhyate kavirgṛhapatiryuvā     c havyavāḍjuhvāsyaḥ      a yastvāmagne haviṣpatirdūtaṃ deva saparyati     c tasya sma prāvitā bhava      a yo agniṃ devavītaye haviṣmāṃ āvivāsati     c tasmai pāvaka mṛḍaya      a mitraṃ huve pūtadakṣaṃ varuṇaṃ ca riśādasam     c dhiyaṃ ghṛtācīṃ sādhantā      a ṛtena mitrāvaruṇāvṛtāvṛdhāvṛtaspṛśā     c kratuṃ bṛhantamāśāthe      a kavī no mitrāvaruṇā tuvijātā urukṣayā     c dakṣaṃ dadhāte apasam      a indreṇa saṃ hi dṛkṣase saṃjagmāno abibhyuṣā     c mandū samānavarccasā      a ādaha svadhāmanu punargarbhatvamerire     c dadhānā nāma yajñiyam      a vīḍu cidārujatnubhirguhā cidindra vahnibhiḥ     c avinda usriyā anu      a tā huve yayoridaṃ papne viśvaṃ purā kṛtam     c indrāgnī na mardhataḥ      a ugrā vighaninā mṛdha indrāgnī havāmahe     c tā no mṛḍāta īdṛśe      a hatho vṛtrāṇyāryā hatho dāsāni satpatī     c hatho viśvā apa dviṣaḥ      a abhi somāsa āyavaḥ pavante madyaṃ madam     c samudrasyādhi viṣṭape manīṣiṇo matsarāso madacyutaḥ      a taratsamudraṃ pavamāna ūrmiṇā rājā deva ṛtaṃ bṛhat     c arṣā mitrasya varuṇasya dharmaṇā pra hinvāna ṛtaṃ bṛhat      a nṛbhiryemāṇo haryato vicakṣaṇo rājā devaḥ samudryaḥ      a tisro vāca īrayati pra vahnirṛtasya dhītiṃ brahmaṇo manīṣām     c gāvo yanti gopatiṃ pṛcchamānāḥ somaṃ yanti matayo vāvaśānāḥ      a somaṃ gāvo dhenavo vāvaśānāḥ somaṃ viprā matibhiḥ pṛcchamānāḥ     c somaḥ suta ṛcyate pūyamānaḥ some arkāstriṣṭubhaḥ saṃ navante      a evā naḥ soma pariṣicyamāna ā pavasva pūyamānaḥ svasti     c indramā viśa bṛhatā madena vardhayā vācaṃ janayā purandhim      a yaddyāva indra te śataṃśataṃ bhūmīruta syuḥ     c na tvā vajrintsahasraṃ suryā anu na jātamaṣṭa rodasī      a ā paprātha mahinā vṛṣṇyā vṛṣanviśvā śaviṣṭha śavasā     c asmāṃ ava maghavangomati vraje vajriñcitrābhirūtibhiḥ      a vayaṃ gha tvā sutāvanta āpo na vṛktabarhiṣaḥ     c pavitrasya prasravaṇeṣu vṛtrahanpari stotāra āsate      a svaranti tvā sute naro vaso nireka ukthinaḥ     c kadā sutaṃ tṛṣāṇa oka ā gama indra svabdīva vaṃsagaḥ      a kaṇvebhirdhṛṣṇavā dhṛṣadvājaṃ darṣi sahasriṇam     c piśaṅgarūpaṃ maghavanvicarṣaṇe makṣū gomantamīmahe      a taraṇiritsiṣāsati vājaṃ purandhyā yujā     c ā va indraṃ puruhūtaṃ name girā nemiṃ taṣṭeva sudruvam      a na duṣṭutirdraviṇodeṣu śasyate na sredhantaṃ rayirnaśat     c suśaktirinmaghavaṃ tubhyaṃ māvate deṣṇaṃ yatpārye divi      a tisro vāca udīrate gāvo mimanti dhenavaḥ     c harireti kanikradat      a abhi brahmīranūṣata yahvīrṛtasya mātaraḥ     c marjayantīrdivaḥ śiśum      a rāyaḥ samudrāṃścaturo smabhyaṃ soma viśvataḥ     c ā pavasva sahasriṇaḥ      a sutāso madhumattamāḥ somā indrāya mandinaḥ     c pavitravanto akṣaraṃ devāngacchantu vo madāḥ      a indurindrāya pavata iti devāso abruvan     c vācaspatirmakhasyate viśvasyeśāna ojasāḥ      a sahasradhāraḥ pavate samudro vācamīṅkhayaḥ     c somaspatī rayīṇāṃ sakhendrasya divedive      a pavitraṃ te vitataṃ brahmaṇaspate prabhurgātrāṇi paryeṣi viśvataḥ     c ataptatanūrna tadāmo aśnute śṛtāsa idvahantaḥ saṃ tadāśata      a tapoṣpavitraṃ vitataṃ divaspade rcanto asya tantavo vyasthiran     c avantyasya pavītāramāśavo divaḥ pṛṣṭhamadhi rohanti tejasā      a arūrucaduṣasaḥ pṛśniragriya ukṣā mimeti bhuvaneṣu vājayuḥ     c māyāvino mamire asya māyayā nṛcakṣasaḥ pitaro garbhamā dadhuḥ      a pra maṃhiṣṭhāya gāyata ṛtāvne bṛhate śukraśociṣe     c upastutāso agnaye      a ā vaṃsate maghavā vīravadyaśaḥ samiddho dyumnyāhutaḥ     c kuvinno asya sumatirbhavīyasyacchā vājebhirāgamat      a taṃ te madaṃ gṛṇīmasi vṛṣaṇaṃ pṛkṣu sāsahim     c u lokakṛtnumadrivo hariśriyam      a yena jyotīṃṣyāyave manave ca viveditha     c mandāno asya barhiṣo vi rājasi      a tadadyā citta ukthino nu ṣṭuvanti pūrvathā     c vṛṣapatnīrapo jayā divedive      a śrudhī havaṃ tiraścyā indra yastvā saparyati     c suvīryasya gomato rāyaspūrdhi mahāṃ asi      a yasta indra navīyasīṃ giraṃ mandrāmajījanat     c cikitvinmanasaṃ dhiyaṃ pratnāmṛtasya pipyuṣīm      a tamu ṣṭavāma yaṃ gira indramukthāni vāvṛdhuḥ     c purūṇyasya nauṃsyā siṣāsanto vanāmahe  tṛtīya prapāṭhakaḥ  prathamo rdhaḥ    a pra ta āśvinīḥ pavamāna dhenavo divyā asṛgranpayasā dharīmaṇi     c prāntarikṣātsthāvirīste asṛkṣata ye tvā mṛjantyṛṣiṣāṇa vedhasaḥ      a ubhayataḥ pavamānasya raśmayo dhruvasya sataḥ pari yanti ketavaḥ     c yadī pavitre adhi mṛjyate hariḥ sattā ni yonau kalaśeṣu sīdati      a viśvā dhāmāni viśvacakṣa ṛbhvasaḥ prabhoṣṭe sataḥ pari yanti ketavaḥ     c vyānaśī pavase soma dharmaṇā patirviśvasya bhuvanasya rājasi      a pavamāno ajījanaddivaścitraṃ na tanyatum     c jyotirvaiśvānaraṃ bṛhat      a pavamāna rasastava mado rājannaducchunaḥ     c vi vāramavyamarṣati      a pavamānasya te raso dakṣo vi rājati dyumān     c jyotirviśvaṃ svardṛśe      a pra yadgāvo na bhūrṇayastveṣā ayāso akramuḥ     c ghnantaḥ kṛṣṇāmapa tvacam      a suvitasya manāmahe ti setuṃ durāyyam     c sāhyāma dasyumavratam      a śṛṇve vṛṣṭeriva svanaḥ pavamānasya śuṣmiṇaḥ     c caranti vidyuto divi      a ā pavasva mahīmiṣaṃ gomadindo hiraṇyavat     c aśvavatsoma vīravat      a pavasva viśvacarṣaṇa ā mahī rodasī pṛṇa     c uṣāḥ sūryo na raśmibhiḥ      a pari naḥ śarmayantyā dhārayā soma viśvataḥ     c sarā raseva viṣṭapam      a āśurarṣa bṛhanmate pari priyeṇa dhāmnā     c yatra devā iti bruvan      a pariṣkṛṇvannaniṣkṛtaṃ janāya yātayanniṣaḥ     c vṛṣṭiṃ divaḥ pari srava      a ayaṃ sa yo divaspari raghuyāmā pavitra ā     c sindhorūrmā vyakṣarat      a suta eti pavitra ā tviṣiṃ dadhāna ojasā     c vicakṣāṇo virocayan      a āvivāsanparāvato atho arvāvataḥ sutaḥ     c indrāya sicyate madhu      a samīcīnā anūṣata hariṃ hinvantyadribhiḥ     c indumindrāya pītaye      a hinvanti sūramusrayaḥ svasāro jāmayaspatim     c mahāminduṃ mahīyuvaḥ      a pavamāna rucārucā devo devebhyaḥ sutaḥ     c viśvā vasūnyā viśa      a ā pavamāna suṣṭutiṃ vṛṣṭiṃ devebhyo duvaḥ     c iṣe pavasva saṃyatam      a janasya gopā ajaniṣṭa jāgṛviragniḥ sudakṣaḥ suvitāya navyase     c ghṛtapratīko bṛhatā divispṛṣā dyumadvi bhāti bharatebhyaḥ śuciḥ      a tvāmagne aṅgiraso guhā hitamanvavindañchiśriyāṇaṃ vanevane     c sa jāyase mathyamānaḥ saho mahatvāmāhuḥ sahasasputramaṅgiraḥ      a yajñasya ketuṃ prathamaṃ purohitamagniṃ narastriṣadhasthe samindhate     c indreṇa devaiḥ sarathaṃ sa barhiṣi sīdanni hotā yajathāya sukratuḥ      a ayaṃ vāṃ mitrāvaruṇā sutaḥ soma ṛtāvṛdhā     c mamediha śrutaṃ havam      a rājānāvanabhidruhā dhruve sadasyuttame     c sahasrasthūṇa āśāte      a tā samrājā ghṛtāsutī ādityā dānunaspatī     c sacete anavahvaram      a indro dadhīco asthabhirvṛtrāṇyapratiṣkutaḥ     c jaghāna navatīrnava      a icchannaśvasya yacchiraḥ parvateṣvapaśritam     c tadvidaccharyaṇāvati      a atrāha goramanvata nāma tvaṣṭurapīcyam     c itthā candramaso gṛhe      a iyaṃ vāmasya manmana indrāgnī pūrvyastutiḥ     c abhrādvṛṣṭirivājani      a śṛṇutaṃ jariturhavamindrāgnī vanataṃ giraḥ     c īśānā pipyataṃ dhiyaḥ      a mā pāpatvāya no narendrāgnī mābhiśastaye     c mā no rīradhataṃ nide      a pavasva dakṣasādhano devebhyaḥ pītaye hare     c marudbhyo vāyave madaḥ      a saṃ devaiḥ śobhate vṛṣā kaviryonāvadhi priyaḥ     c pavamāno adābhyaḥ      a pavamāna dhiyā hito bhi yoniṃ kanikradat     c dharmaṇā vāyumāruhaḥ      a tavāhaṃ soma rāraṇa sakhya indo divedive     c purūṇi babhro ni caranti māmava paridhīṃ rati tāṃihi      a tavāhaṃ naktamuta soma te divā duhāno babhra ūdhani     c ghṛṇā tapantamati sūryaṃ paraḥ śakunā iva paptima      a punāno akramīdabhi viśvā mṛdho vicarṣaṇiḥ     c śumbhanti vipraṃ dhītibhiḥ      a ā yonimaruṇo ruhadgamadindraṃ vṛṣā sutam     c dhruve sadasi sīdatu      a nū no rayiṃ mahāmindo smabhyaṃ soma viśvataḥ     c ā pavasva sahasriṇam      a pibā somamindra madantu tvā yaṃ te suṣāva haryaśvādriḥ     c soturbāhubhyāṃ suyato nārvā      a yaste mado yujyaścārurasti yena vṛtrāṇi haryaśva haṃsi     c sa tvāmindra prabhūvaso mamattu      a bodhā su me maghavanvācamemāṃ yāṃ te vasiṣṭho arcati praśastim     c imā brahma sadhamāde juṣasva      a viśvāḥ pṛtanā abhibhūtaraṃ naraḥ sajūstatakṣurindraṃ jajanuśca rājase     c kratve vare sthemanyāmurīmutogramojiṣṭhaṃ tarasaṃ tarasvinam      a nemiṃ namanti cakṣasā meṣaṃ viprā abhisvare     c sudītayo vo adruho pi karṇe tarasvinaḥ samṛkvabhiḥ      a samu rebhaso asvarannindraṃ somasya pītaye     c svaḥpatiryadī vṛdhe dhṛtavrato hyojasā samūtibhiḥ      a yo rājā carṣaṇīnāṃ yātā rathebhiradhriguḥ     c viśvāsāṃ tarutā pṛtanānāṃ jyeṣṭhaṃ yo vṛtrahā gṛṇe      a indraṃ taṃ śumbhya puruhanmannavase yasya dvitā vidharttari     c hastena vajraḥ prati dhāyi darśato mahāṃ devo na sūryaḥ      a pari priyā divaḥ kavirvayāṃsi naptyorhitaḥ     c svānairyāti kavikratuḥ      a sa sūnurmātarā śucirjāto jāte arocayat     c mahānmahī ṛtāvṛdhā      a prapra kṣayāya panyase janāya juṣṭo adruhaḥ     c vītyarṣa paniṣṭaye      a tvaṃ hyāṃṅga daivyā pavamāna janimāni dyumattamaḥ     c amṛtatvāya ghoṣayan      a yenā navagvo dadhyaṅṅaporṇute yena viprāsa āpire     c devānāṃ sumne amṛtasya cāruṇo yena śravāṃsyāśata      a somaḥ punāna ūrmiṇāvyaṃ vāraṃ vi dhāvati     c agre vācaḥ pavamānaḥ kanikradat      a dhībhirmṛjanti vājinaṃ vane krīḍantamatyavim     c abhi tripṛṣṭhaṃ matayaḥ samasvaran      a asarji kalaśāṃ abhi mīḍhvāntsaptirna vājayuḥ     c punāno vācaṃ janayannasiṣyadat      a somaḥ pavate janitā matīnāṃ janitā divo janitā pṛthivyāḥ     c janitāgnerjanitā sūryasya janitendrasya janitota viṣṇoḥ      a brahmā devānāṃ padavīḥ kavīnāṃ ṛṣirviprāṇāṃ mahiṣomṛgāṇām     c śyeno gṛdhrāṇāṃ svadhitirvanānāṃ somaḥ pavitramatyeti rebhan      a prāvīvipadvāca ūrmiṃ na sindhurgira stomānpavamāno manīṣāḥ     c antaḥ paśyanvṛjanemāvarāṇyā tiṣṭhati vṛṣabho goṣu jānan      a agniṃ vo vṛdhantamadhvarāṇāṃ purūtamam     c acchā naptre sahasvate      a ayaṃ yathā na ābhuvattvaṣṭā rūpeva takṣyā     c asya kratvā yaśasvataḥ      a ayaṃ viśvā abhi śriyo gnirdeveṣu patyate     c ā vājairupa no gamat      a imamindra sutaṃ piba jyeṣṭhamamartyaṃ madam     c śukrasya tvābhyakṣarandhārā ṛtasya sādane      a na kiṣṭvadrathītaro harī yadindra yacchase     c na kiṣṭvānu majmanā na kiḥ svaśva ānaśe      a indrāya nūnamarcatokthāni ca bravītana     c sutā amatsurindavo jyeṣṭhaṃ namasyatā sahaḥ      a indra juṣasva pra vahā yāhi śūra hariha     c pibā sutasya matirna madhoścakānaścārurmadāya      a indra jaṭharaṃ navyaṃ na pṛṇasva madhordivo na     c asya sutasya svārnopa tvā madāḥ suvāco asthuḥ      a indrasturāṣāṇmitro na jaghāna vṛtraṃ yatirna     c bibheda valaṃ bhṛgurna sasāhe śatrūnmade somasya  tṛtīya prapāṭhakaḥ  dvitīyo rdhaḥ    a govitpavasva vasuviddhiraṇyavidretodhā indo bhuvaneṣvarpitaḥ     c tvaṃ suvīro asi soma viśvavittaṃ tvā nara upa girema āsate      a tvaṃ nṛcakṣā asi soma viśvataḥ pavamāna vṛṣabha tā vi dhāvasi     c sa naḥ pavasva vasumaddhiraṇyavadvayaṃ syāma bhuvaneṣu jīvase      a īśāna imā bhuvanāni īyase yujāna indo haritaḥ suparṇyaḥ     c tāste kṣarantu madhumadghṛtaṃ payastava vrate soma tiṣṭhantu kṛṣṭayaḥ      a pavamānasya viśvavitpra te sargā asṛkṣata     c sūryasyeva na raśmayaḥ      a ketuṃ kṛṇvaṃ divaspari viśvā rūpābhyarṣasi     c samudraḥ soma pinvase      a jajñāno vācamiṣyasi pavamāna vidharmaṇi     c krandaṃ devo na sūryaḥ      a pra somāso adhanviṣuḥ pavamānāsa indavaḥ     c śrīṇānā apsu vṛñjate      a abhi gāvo adhanviṣurāpo na pravatā yatīḥ     c punānā indramāśata      a pra pavamāna dhanvasi somendrāya mādanaḥ     c nṛbhiryato vi nīyase      a indo yadadribhiḥ sutaḥ pavitraṃ paridīyase     c aramindrasya dhāmne      a tvaṃ soma nṛmādanaḥ pavasva carṣaṇīdhṛtiḥ     c sasniryo anumādyaḥ      a pavasva vṛtrahantama ukthebhiranumādyaḥ     c śuciḥ pāvako adbhutaḥ      a śuciḥ pāvaka ucyate somaḥ sutaḥ sa madhumān     c devāvīraghaśaṃsahā      a pra kavirdevavītaye vyā vārebhiravyata     c sāhvānviśvā abhi spṛdhaḥ      a sa hi ṣmā jaritṛbhya ā vājaṃ gomantaminvati     c pavamānaḥ sahasriṇam      a pari viśvāni cetasā mṛjyase pavase matī     c sa naḥ soma śravo vidaḥ      a abhyarṣa bṛhadyaśo maghavadbhyo dhruvaṃ rayim     c iṣaṃ stotṛbhya ā bhara      a tvaṃ rājeva suvrato giraḥ somāviveśitha     c punāno vahne adbhuta      a sa vahnirapsu duṣṭaro mṛjyamāno gabhastyoḥ     c somaścamūṣu sīdati      a krīḍurmakho na maṃhayuḥ pavitraṃ soma gacchasi     c dadhatstotre suvīryam      a yavaṃyavaṃ no andhasā puṣṭaṃpuṣṭaṃ pari srava     c viśvā ca soma saubhagā      a indo yathā tava stavo yathā te jātamandhasaḥ     c ni barhiṣi priye sadaḥ      a uta no govidaśvavitpavasva somāndhasā     c makṣūtamebhirahabhiḥ      a yo jināti na jīyate hanti śatrumabhītya     c sa pavasva sahasrajit      a yāste dhārā madhuścuto sṛgraminda ūtaye     c tābhiḥ pavitramāsadaḥ      a so arṣendrāya pītaye tiro vārāṇyavyayā     c sīdannṛtasya yonimā      a tvaṃ soma pari srava svādiṣṭho aṅgirobhyaḥ     c varivoviddhṛtaṃ payaḥ      a tava śriyo varṣyasyeva vidyutogneścikitra uṣasāmivetayaḥ     c yadoṣadhīrabhisṛṣṭo vanāni ca pari svayaṃ cinuṣe annamāsani      a vātopajūta iṣito vaśāṃ anu tṛṣu yadannā veviṣadvitiṣṭhase     c ā te yatante rathyo yathā pṛthakśardhāṃsyagne ajarasya dhakṣataḥ      a medhākāraṃ vidathasya prasādhanamagniṃ hotāraṃ paribhūtaraṃ matim     c tvāmarbhasya haviṣaḥ samānamittavāṃ maho vṛṇate nānyaṃ tvat      a purūruṇā ciddhyastyavo nūnaṃ vāṃ varuṇa     c mitra vaṃsi vāṃ sumatim      a tā vāṃ samyagadruhvāṇeṣamaśyāma dhāma ca     c vayaṃ vāṃ mitrā syāma      a pātaṃ no mitrā pāyubhiruta trāyethāṃ sutrātrā     c sāhyāma dasyūṃ tanūbhiḥ      a uttiṣṭhannojasā saha pītvā śipre avepayaḥ     c somamindra camūsutam      a anu tvā rodasī ubhe spardhamānamadadetām     c indra yaddasyuhābhavaḥ      a vācamaṣṭāpadīmahaṃ navasraktimṛtāvṛdham     c indrātparitanvaṃ mame      a indrāgnī yuvāmime bhi stomā anūṣata     c pibataṃ śambhuvā sutam      a yā vāṃ santi puruspṛho niyuto dāśuṣe narā     c indrāgnī tābhirā gatam      a tābhirā gacchataṃ naropedaṃ savanaṃ sutam     c indrāgnī somapītaye      a arṣā soma dyumattamo bhi droṇāni roruvat     c sīdanyonau yoneṣvā      a apsā indrāya vāyave varuṇāya marudbhyaḥ     c somā arṣantu viṣṇave      a iṣaṃ tokāya no dadhadasmabhyaṃ soma viśvataḥ     c ā pavasva sahasriṇam      a soma u ṣvāṇaḥ sotṛbhiradhi ṣṇubhiravīnām     c aśvayeva haritā yāti dhārayā mandrayā yāti dhārayā      a anūpe gomāngobhirakṣāḥ somo dugdhābhirakṣāḥ     c samudraṃ na saṃvaraṇānyagmanmandī madāya tośate      a yatsoma citramukthyaṃ divyaṃ pārthivaṃ vasu     c tannaḥ punāna ā bhara      a vṛṣā punāna āyuṃṣi stanayannadhi barhiṣi     c hariḥ sanyonimāsadaḥ      a yuvaṃ hi sthaḥ svaḥpatī indraśca soma gopatī     c īśānā pipyataṃ dhiyaḥ      a indro madāya vāvṛdhe śavase vṛtrahā nṛbhiḥ     c taminmahatsvājiṣūtimarbhe havāmahe sa vājeṣu pra no viṣat      a asi hi vīra senyo si bhūri parādadiḥ     c asi dabhrasya cidvṛdho yajamānāya śikṣasi sunvate bhūri te vasu      a yadudīrata ājayo dhṛṣṇave dhīyate dhanām     c yuṅkṣvā madacyutā harī kaṃ hanaḥ kaṃ vasau dadho smāṃ indra vasau dadhaḥ      a svādoritthā viṣūvato madhvaḥ pibanti gauryaḥ     c yā indreṇa sayāvarīrvṛṣṇā madanti śobhase vasvīranu svarājyam      a tā asya pṛśanāyuvaḥ somaṃ śrīṇanti pṛśnayaḥ     c priyā indrasya dhenavo vajraṃ hinvanti sāyakaṃ vasvīranu svarājyam      a tā asya namasā sahaḥ saparyanti pracetasaḥ     c vratānyasya saścire purūṇi pūrvacittaye vasvīranu svarājyam      a asāvyaṃśurmadāyāpsu dakṣo giriṣṭhāḥ     c śyeno na yonimāsadat      a śubhramandho devavātamapsu dhautaṃ nṛbhiḥ sutam     c svadanti gāvaḥ payobhiḥ      a ādīmaśvaṃ na hetāramaśūśubhannamṛtāya     c madho rasaṃ sadhamāde      a abhi dyubhnaṃ bṛhadyaśa iṣaspate dīdihi deva devayum     c vi kośaṃ madhyamaṃ yuva      a ā vacyasva sudakṣa camvoḥ suto viśāṃ vahnirna viśpatiḥ     c vṛṣṭiṃ divaḥ pavasva rītimapo jinvangaviṣṭaye dhiyaḥ      a prāṇā śiśurmahīnāṃ hinvannṛtasya dīdhitim     c viśvā pari priyā bhuvadadha dvitā      a upa tritasya pāṣyorabhakta yadguhā padam     c yajñasya sapta dhāmabhiradha priyam      a trīṇi tritasya dhārayā pṛṣṭeṣvairayadrayim     c mimīte asya yojanā vi sukratuḥ      a pavasva vājasātaye pavitre dhārayā sutaḥ     c indrāya soma viṣṇave devebhyo madhumattaraḥ      a tvāṃ rihanti dhītayo hariṃ pavitre adruhaḥ     c vatsaṃ jātaṃ na mātaraḥ pavamāna vidharmaṇi      a tvaṃ dyāṃ ca mahivrata pṛthivīṃ cāti jabhriṣe     c prati drāpimamuñcathāḥ pavamāna mahitvanā      a indurvājī pavate gonyoghā indre somaḥ saha invanmadāya     c hanti rakṣo bādhate paryarātiṃ varivaskṛṇvanvṛjanasya rājā      a adha dhārayā madhvā pṛcānastiro roma pavate adridugdhaḥ     c indurindrasya sakhyaṃ juṣāṇo devo devasya matsaro madāya      a abhi vratāni pavate punāno devo devāntsvena rasena pṛñcan     c indurdharmāṇyṛtuthā vasāno daśa kṣipo avyata sāno avye      a ā te agna idhīmahi dyumantaṃ devājaram     c yuddha syā te panīyasī samiddīdayati dyavīṣaṃ stotṛbhya ā bhara      a ā te agna ṛcā haviḥ śukrasya jyotiṣaspate     c suścandra dasma viśpate havyavāṭtubhyaṃ hūyata iṣaṃ stotṛbhya ā bhara      a obhe suścandra viśpate darvī śrīṇīṣa āsani     c uto na utpupūryā uktheṣu śavasaspata iṣaṃ stotṛbhya ā bhara      a indrāya sāma gāyata viprāya bṛhate bṛhat     c brahmākṛte vipaścite panasyave      a tvamindrābhibhūrasi tvaṃ sūryamarocayaḥ     c viśvakarmā viśvadevo mahāṃ asi      a vibhrājaṃ jyotiṣā tvaragaccho rocanaṃ divaḥ     c devāsta indra sakhyāya yemire      a asāvi soma indra te śaviṣṭha dhṛṣṇavā gahi     c ā tvā pṛṇaktvindriyaṃ rajaḥ sūryo na raśmibhiḥ      a ā tiṣṭha vṛtrahanrathaṃ yuktā te brahmaṇā harī     c arvācīnaṃ su te mano grāvā kṛṇotu vagnunā      a indramiddharī vahato pratidhṛṣṭaśavasam     c ṛṣīṇāṃ suṣṭutīrupa yajñaṃ ca mānuṣāṇām  caturtha prapāṭhakaḥ  prathamo rdhaḥ    a jyotiryajñasya pavate madhu priyaṃ pitā devānāṃ janitā vibhūvasuḥ     c dadhāti ratnaṃ svadhayorapīcyaṃ madintamo matsara indriyo rasaḥ      a abhikrandankalaśaṃ vājyarṣati patirdivaḥ śatadhāro vicakṣaṇaḥ     c harirmitrasya sadaneṣu sīdati marmṛjāno vibhiḥ sindhubhirvṛṣā      a agre sindhūnāṃ pavamāno arṣatyagre vāco agriyo goṣu gacchasi     c agre vājasya bhajase mahaddhanaṃ svāyudhaḥ sotṛbhiḥ soma sūyase      a asṛkṣata pra vājino gavyā somāso aśvayā     c śukrāso vīrayāśavaḥ      a śumbhamāno ṛtāyubhirmṛjyamānā gabhastyoḥ rm     c pavante vāre avyaye      a te viśvā dāśuṣe vasu somā divyāni pārthivā     c pavantāmāntarikṣyā      a pavasva devavīrati pavitraṃ soma raṃhyā     c indramindo vṛṣā viśa      a ā vacyasva mahi psaro vṛṣendo dyumnavattamaḥ     c ā yoniṃ dharṇasiḥ sadaḥ      a adhukṣata priyaṃ madhu dhārā sutasya vedhasaḥ     c apo vasiṣṭa sukratuḥ      a mahāntaṃ tvā mahīranvāpo arṣanti sindhavaḥ     c yadgobhirvāsayiṣyase      a samudro apsu māmṛje viṣṭambho dharuṇo divaḥ     c somaḥ pavitre asmayuḥ      a acikradadvṛṣā harirmahānmitro na darśataḥ     c saṃ sūryeṇa didyute      a girasta inda ojasā marmṛjyante apasyuvaḥ     c yābhirmadāya śumbhase      a taṃ tvā madāya ghṛṣvaya u lokakṛtnumīmahe     c tava praśastaye mahe      a goṣā indo nṛṣā asyaśvasā vājasā uta     c ātmā yajñasya pūrvyaḥ      a asmabhyamindavindriyaṃ madhoḥ pavasva dhārayā     c parjanyo vṛṣṭimāṃ iva      a sanā ca soma jeṣi ca pavamāna mahi śravaḥ     c athā no vasyasaskṛdhi      a sanā jyotiḥ sanā svārviśvā ca soma saubhagā     c athā no vasyasaskṛdhi      a sanā dakṣamuta kratumapa soma mṛdho jahi     c athā no vasyasaskṛdhi      a pavītāraḥ punītana somamindrāya pātave     c athā no vasyasaskṛdhi      a tvaṃ sūrye na ā bhaja tava kratvā tavotibhiḥ     c athā no vasyasaskṛdhi      a tava kratvā tavotibhirjyokpaśyema sūryam     c athā no vasyasaskṛdhi      a abhyarṣa svāyudha soma dvibarhasaṃ rayim     c athā no vasyasaskṛdhi      a abhyārṣānapacyuto vājintsamatsu sāsahiḥ     c athā no vasyasaskṛdhi      a tvāṃ yajñairavīvṛdhanpavamāna vidharmaṇi     c athā no vasyasaskṛdhi      a rayiṃ naścitramaśvinamindo viśvāyumā bhara     c athā no vasyasaskṛdhi      a taratsa mandī dhāvati dhārā sutasyāndhasaḥ     c taratsa mandī dhāvati      a usrā veda vasūnāṃ marttasya devyavasaḥ     c taratsa mandī dhāvati      a dhvasrayoḥ puruṣantyorā sahasrāṇi dadmahe     c taratsa mandī dhāvati      a ā yayostriṃśataṃ tanā sahasrāṇi ca dadmahe     c taratsa mandī dhāvati      a ete somā asṛkṣata gṛṇānāḥ śavase mahe     c madintamasya dhārayā      a abhi gavyāni vītaye nṛmṇā punāno arṣasi     c sanadvājaḥ pari srava      a uta no gomatīriṣo viśvā arṣa pariṣṭubhaḥ     c gṛṇāno jamadagninā      a imaṃ stomamarhate jātavedase rathamiva saṃ mahemā manīṣayā     c bhadrā hi naḥ pramatirasya saṃsadyagne sakhye mā riṣāmā vayaṃ tava      a bharāmedhmaṃ kṛṇavāmā havīṃṣi te citayantaḥ parvaṇāparvaṇā vayam     c jīvātave prataraṃ sādhayā dhiyo gne sakhye ma riṣāmā vayaṃ tava      a śakema tvā samidhaṃ sādhayā dhiyastve devā haviradantyāhutam     c tvamādityāṃ ā vaha tānhyūśmasyagne sakhye mā riṣāmā vayaṃ tava      a prati vāṃ sūra udite mitraṃ gṛṇīṣe varuṇam     c aryamaṇaṃ riśādasam      a rāyā hiraṇyayā matiriyamavṛkāya śavase     c iyaṃ viprāmedhasātaye      a te syāma deva varuṇa te mitra sūribhiḥ saha     c iṣaṃ svaśca dhīmahi      a bhindhi viśvā apa dviṣaḥ pari bādho jahī mṛdhaḥ     c vasu spārhaṃ tadā bhara      a yasya te viśvamānuṣagbhūrerdattasya vedati     c vasu spārhaṃ tadā bhara      a yadvīḍāvindra yatsthire yatparśāne parābhṛtam     c vasu spārhaṃ tadā bhara      a yajñasya hi stha ṛtvijā sasnī vājeṣu karmasu     c indrāgnī tasya bodhatam      a tośāsā rathayāvānā vṛtrahaṇāparājitā     c indrāgnī tasya bodhatam      a idaṃ vāṃ madiraṃ madhvadhukṣannadribhirnaraḥ     c indrāgnī tasya bodhatam      a indrāyendo marutvate pavasva madhumattamaḥ     c arkasya yonimāsadam      a taṃ tvā viprā vacovidaḥ pariṣkṛṇvanti dharṇasim     c saṃ tvā mṛjantyāyavaḥ      a rasaṃ te mitro aryamā pibantu varuṇaḥ kave     c pavamānasya marutaḥ      a mṛjyamānaḥ suhastya samudre vācaminvasi     c rayiṃ piśaṅgaṃ bahulaṃ puruspṛhaṃ pavamānābhyarṣasi      a punāno vare pavamano avyaye vṛṣo acikradadvane     c devānāṃ soma pavamāna niṣkṛtaṃ gobhirañjāno arṣasi      a etamu tyaṃ daśa kṣipo mṛjanti sindhumātaram     c samādityebhirakhyata      a samindreṇota vāyunā suta eti pavitra ā     c saṃ sūryasya raśmibhiḥ      a sa no bhagāya vāyave pūṣṇe pavasva madhumān     c cārurmitre varuṇe ca      a revatīrnaḥ sadhamāda indre santu tuvivājāḥ     c kṣumanto yābhirmadema      a ā gha tvāvāṃ tmanā yuktaḥ stotṛbhyo dhṛṣṇavīyānaḥ     c ṛṇorakṣaṃ na cakryoḥ      a ā yadduvaḥ śatakratavā kāmaṃ jaritRīṇām     c ṛṇorakṣaṃ na śacībhiḥ      a surūpakṛtnumūtaye sudughāmiva goduhe     c juhūmasi dyavidyavi      a upa naḥ savanā gahi somasya somapāḥ piba     c godā idrevato madaḥ      a athā te antamānāṃ vidyāma sumatīnām     c mā no ati khya ā gahi      a ubhe yadindra rodasī āpaprāthoṣā iva     c mahāntaṃ tvā mahīnāṃ samrājaṃ carṣaṇīnām     e devī janitryajījanadbhadrā janitryajījanat      a dīrghaṃ hyaṅkuśaṃ yathā śaktiṃ bibharṣi mantumaḥ     c pūrveṇa maghavanpadā vayāmajo yathā yamaḥ     e devī janitryajījanadbhadrā janitryajījanat      a ava sma durhṛṇāyato marttasya tanuhi sthiram     c adhaspadaṃ tamīṃ kṛdhi yo asmāṃ abhidāsati     e devī janitryajījanadbhadrā janitryajījanat      a pari svāno giriṣṭhāḥ pavitre somo akṣarat     c madeṣu sarvadhā asi      a tvaṃ viprastvaṃ kavirmadhu pra jātamandhasaḥ     c madeṣu sarvadhā asi      a tve viśve sajoṣaso devāsaḥ pītimāśata     c madeṣu sarvadhā asi      a sa sunve yo vasūnāṃ yo rāyāmānetā ya iḍānām     c somo yaḥ sukṣitīnām      a yasya ta indraḥ pibādyasya maruto yasya vāryamaṇā bhagaḥ     c ā yena mitrāvaruṇā karāmaha endramavase mahe      a taṃ vaḥ sakhāyo madāya punānamabhi gāyata     c śiśuṃ na havyaiḥ svadayanta gūrtibhiḥ      a saṃ vatsa iva mātṛbhirindurhinvāno ajyate     c devāvīrmado matibhiḥ pariṣkṛtaḥ      a ayaṃ dakṣāya sādhano yaṃ śardhāya vītaye     c ayaṃ devebhyo madhumattaraḥ sutaḥ      a somāḥ pavanta indavo smabhyaṃ gātuvittamāḥ     c mitrāḥ suvānā arepasaḥ svādhyaḥ svarvidaḥ      a te pūtāso vipaścitaḥ somāso dadhyāśiraḥ     c sūrāso na darśatāso jigatnavo dhruvā ghṛte      a suṣvāṇāso vyadribhiścitānā goradhi tvaci     c iṣamasmabhyamabhitaḥ samasvaranvasuvidaḥ      a ayā pavā pavasvainā vasūni māṃścatva indo sarasi pra dhanva     c braghnaścidyasya vāto na jūtiṃ purumedhāścittakave naraṃ dhāt      a uta na enā pavayā pavasvādhi śrute śravāyyasya tīrthe     c ṣaṣṭiṃ sahasrā naiguto vasūni vṛkṣaṃ na pakvaṃ dhūnavadraṇāya      a mahīme asya vṛṣa nāma śūṣe māṃścatve vā pṛśane vā vadhatre     c asvāpayannigutaḥ snehayaccāpāmitrāṃ apācito acetaḥ      a agne tvaṃ no antama uta trātā śivo bhuvo varūthyaḥ      a vasuragnirvasuśravā acchā nakṣi dyumattamo rayiṃ dāḥ      a taṃ tvā śociṣṭha dīdivaḥ sumnāya nūnamīmahe sakhibhyaḥ      a imā nu kaṃ bhuvanā sīṣadhemendraśca viśve ca devāḥ      a yajñaṃ ca nastanvaṃ ca prajāṃ cādityairindraḥ saha sīṣadhātu      a ādityairindraḥ sagaṇo marudbhirasmabhyaṃ bheṣajā karat      a pra va indrāya vṛtrahantamāya viprāya gāthaṃ gāyata yaṃ jujoṣate      a arcantyarkaṃ marutaḥ svarkā ā stobhati śruto yuvā sa indraḥ      a upa prakṣe madhumati kṣiyantaḥ puṣyema rayiṃ dhīmahe ta indra  caturtha prapāṭhakaḥ  dvitīyo rdhaḥ    a pra kāvyamuśaneva bruvāṇo devo devānāṃ janimā vivakti     c mahivrataḥ śucibandhuḥ pāvakaḥ padā varāho abhyeti rebhan      a pra haṃsāsastṛpalā vagnumacchāmādastaṃ vṛṣagaṇā ayāsuḥ     c āṅgoṣiṇaṃ pavamānaṃ sakhāyo durmarṣaṃ vāṇaṃ pra vadanti sākam      a sa yojata urugāyasya jūtiṃ vṛthā krīḍantaṃ mimate na gāvaḥ     c parīṇasaṃ kṛṇute tigmaśṛṅgo divā harirdadṛśe naktamṛjraḥ      a pra svānāso rathā ivārvanto na avasyavaḥ     c somāso rāye akramuḥ      a hinvānāso rathā iva dadhanvire gabhastyoḥ     c bharāsaḥ kāriṇāmiva      a rājāno na praśastibhiḥ somāso gobhirañjate     c yajño na sapta dhātṛbhiḥ      a pari svānāsa indavo madāya barhaṇā girā     c madho arṣanti dhārayā      a āpānāso vivasvato jinvanta uṣaso bhagam     c sūrā aṇvaṃ vi tanvate      a apa dvārā matīnāṃ pratnā ṛṇvanti kāravaḥ     c vṛṣṇo harasa āyavaḥ      a samīcīnāsa āśata hotāraḥ saptajānayaḥ     c padamekasya piprataḥ      a nābhā nābhiṃ na ā dade cakṣuṣā sūrya dṛśe     c kaverapatyamā duhe      a abhi priyaṃ divaspadamadhvaryubhirguhā hitam     c sūraḥ pasyati cakṣasā      a asṛgramindavaḥ pathā dharmannṛtasya suśriyaḥ     c vidānā asya yojanā      a pra dhārā madho agriyo mahīrapo vi gāhate     c havirhaviḥṣu vandyaḥ      a pra yujā vāco agriyo vṛṣo acikradadvane     c sadmābhi satyo adhvaraḥ      a pari yatkāvyā kavirnṛmṇā punāno arṣati     c svarvājī siṣāsati      a pavamāno abhi spṛdho viśo rājeva sīdati     c yadīmṛṇvanti vedhasaḥ      a avyā vāre pari priyo harirvaneṣu sīdati     c rebho vanuṣyate mati      a sa vāyumindramaśvinā sākaṃ madena gacchati     c raṇā yo asya dharmaṇā      a ā mitre varuṇe bhage madhoḥ pavanta ūrmayaḥ     c vidānā asya śakmabhiḥ      a asmabhyaṃ rodasī rayiṃ madhvo vājasya sātaye     c śravo vasūni sañjitam      a ā te dakṣaṃ mayobhuvaṃ vahnimadyā vṛṇīmahe     c pāntamā puruspṛham      a ā mandramā vareṇyamā vipramā manīṣiṇam     c pāntamā puruspṛham      a ā rayimā sucetunamā sukrato tanūṣvā     c pāntamā puruspṛham      a mūrdhānaṃ divo aratiṃ pṛthivyā vaiśvānaramṛta ā jātamagnim     c kaviṃ samrājamatithiṃ janānāmāsannaḥ pātraṃ janayanta devāḥ      a tvāṃ viśve amṛta jāyamānaṃ śiśuṃ na devā abhi saṃ navante     c tava kratubhiramṛtatvamāyanvaiśvānara yatpitroradīdeḥ      a nābhiṃ yajñānāṃ sadanaṃ rayīṇāṃ mahāmāhāvamabhi saṃ navanta     c vaiśvānaraṃ rathyamadhvarāṇāṃ yajñasya ketuṃ janayanta devāḥ      a pra vo mitrāya gāyata varuṇāya vipā girā     c mahikṣatrāvṛtaṃ bṛhat      a samrājā yā ghṛtayonī mitraścobhā varuṇaśca     c devā deveṣu praśastā      a tā naḥ śaktaṃ parthivasya maho rāyo divyasya     c mahi vāṃ kṣatraṃ deveṣu      a indrā yāhi citrabhāno sutā ime tvāyavaḥ     c aṇvībhistanā pūtāsaḥ      a indrā yāhi dhiyeṣito viprajūtaḥ sutāvataḥ     c upa brahmāṇi vāghataḥ      a indrā yāhi tūtujāna upa brahmāṇi harivaḥ     c sute dadhiṣva naścanaḥ      a tamīḍiṣva yo arciṣā vanā viśvā pariṣvajat     c kṛṣṇā kṛṇoti jihvayā      a ya iddha āvivāsati sumnamindrasya martyaḥ     c dyumnāya sutarā apaḥ      a tā no vājavatīriṣa āśūnpipṛtamarvataḥ     c endramagniṃ ca voḍhave      a pro ayāsīdindurindrasya niṣkṛtaṃ sakhā sakhyurna pra mināti saṅgiram     c marya iva yuvatibhiḥ samarṣati somaḥ kalaśe śatayāmnā pathā      a pra vo dhiyo mandrayuvo vipanyuvaḥ panasyuvaḥ saṃvaraṇeṣvakramuḥ     c hariṃ krīḍantamabhyanūṣata stubho bhi dhenavaḥ payasedaśiśrayuḥ      a ā naḥ soma saṃyataṃ pipyuṣīmiṣamindo pavasva pavamāna ūrmiṇā     c yā no dohate trirahannasaścuṣī kṣumadvājavanmadhumatsuvīryam      a na kiṣṭaṃ karmaṇā naśadyaścakāra sadāvṛdham     c indraṃ na yajñairviśvagūrttamṛbhvasamadhṛṣṭaṃ dhṛṣṇumojasā      a aṣāḍhamugraṃ pṛtanāsu sāsahiṃ yasminmahīrurujrayaḥ     c saṃ dhenavo jāyamāne anonavurdyāvaḥ kṣāmīranonavuḥ      a sakhāya ā ni ṣīdata punānāya pra gāyata     c śiśuṃ na yajñaiḥ pari bhūṣata śriye      a samī vatsaṃ na mātṛbhiḥ sṛjatā gayasādhanam     c devāvyāṃ madamabhi dviśavasam      a punātā dakṣasādhanaṃ yathā śardhāya vītaye     c yathā mitrāya varuṇāya śantamam      a pra vājyakṣāḥ sahasradhārastiraḥ pavitraṃ vi vāramavyam      a sa vājyakṣāḥ sahasraretā adbhirmṛjāno gobhiḥ śrīṇānaḥ      a pra soma yāhīndrasya kukṣā nṛbhiryemāno adribhiḥ sutaḥ      a ye somāsaḥ parāvati ye arvāvati sunvire     c ye vādaḥ śaryaṇāvati      a ya ārjīkeṣu kṛtvasu ye madhye pastyānām     c ye vā janeṣu pañcasu      a te no vṛṣṭiṃ divaspari pavantāmā suvīryam     c svānā devāsa indavaḥ      a ā te vatso mano yamatparamāccitsadhasthāt     c agne tvāṃ kāmaye girā      a purutrā hi sadṛṅṅasi diśo viśvā anu prabhuḥ     c samatsu tvā havāmahe      a samatsvagnimavase vājayanto havāmahe     c vājeṣu citrarādhasam      a tvaṃ na indrā bhara ojo nṛmṇaṃ śatakrato vicarṣaṇe     c ā vīraṃ pṛtanāsaham      a tvaṃ hi naḥ pitā vaso tvaṃ mātā śatakrato babhūvitha     c athā te sumnamīmahe      a tvāṃ śuṣminpuruhūta vājayantamupa bruve sahaskṛta     c sa no rāsva suvīryam      a yadindra citra ma iha nāsti tvādātamadrivaḥ     c rādhastanno vidadvasa ubhayāhastyā bhara      a yanmanyase vareṇyamindra dyukṣaṃ tadā bhara     c vidyāma tasya te vayamakūpārasya dāvanaḥ      a yatte dikṣu prarādhyaṃ mano asti śrutaṃ bṛhat     c tena dṛḍhā cidadriva ā vājaṃ darṣi sātaye  pañcama prapāṭhakaḥ  prathamo rdhaḥ    a śiśuṃ jajñānaṃ haryataṃ mṛjanti śumbhanti vipraṃ maruto gaṇena     c kavirgīrbhiḥ kāvyenā kaviḥ santsomaḥ pavitramatyeti rebhan      a ṛṣimanā ya ṛṣikṛtsvarṣāḥ sahasranīthaḥ padavīḥ kavīnām     c tṛtīyaṃ dhāma mahiṣaḥ siṣāsantsomo virājamanu rājati ṣṭup      a camūṣacchyenaḥ śakuno vibhṛtvā govindurdrapsa āyudhāni bibhrat     c apāmūrmiṃ sacamānaḥ samudraṃ turīyaṃ dhāma mahiṣo vivakti      a ete somā abhi priyamindrasya kāmamakṣaran     c vardhanto asya vīryam      a punānāsaścamūṣado gacchanto vāyumaśvinā     c te no dhatta suvīryam      a indrasya soma rādhase punāno hārdi codaya     c devānāṃ yonimāsadam      a mṛjanti tvā deśa kṣipo hinvanti sapta dhītayaḥ     c anu viprā amādiṣuḥ      a devebhyastvā madāya kaṃ sṛjānamati meṣyaḥ     c sa gobhirvāsayāmasi      a punānaḥ kalaśeṣvā vastrāṇyaruṣo hariḥ     c pari gavyānyavyata      a maghona ā pavasva no jahi viśvā apa dviṣaḥ     c indo sakhāyamā viśa      a nṛcakṣasaṃ tvā vayamindrapītaṃ svarvidam     c bhakṣīmahi prajāmiṣam      a vṛṣṭiṃ divaḥ pari srava dyumnaṃ pṛthivyā adhi     c saho naḥ soma pṛtsu dhāḥ      a somaḥ punāno arṣati sahasradhāro atyaviḥ     c vāyorindrasya niṣkṛtam      a pavamānamavasyavo vipramabhi pra gāyata     c suṣvāṇaṃ devavītaye      a pavante vājasātaye somāḥ sahasrapājasaḥ     c gṛṇānā devavītaye      a uta no vājasātaye pavasva bṛhatīriṣaḥ     c dyumadindo suvīryam      a atyā hiyānā na hetṛbhirasṛgraṃ vājasātaye     c vi vāramavyamāśavaḥ      a te naḥ sahasriṇaṃ rayiṃ pavantāmā suvīryam     c suvānā devāsa indavaḥ      a vāśrā arṣantīndavo bhi vatsaṃ na mātaraḥ     c dadhanvire gabhastyoḥ      a juṣṭa indrāya matsaraḥ pavamāna kanikradat     c viśvā apa dviṣo jahi      a apaghnanto arāvṇaḥ pavamānāḥ svardṛśaḥ     c yonāvṛtasya sīdata      a somā asṛgramindavaḥ sutā ṛtasya dhārayā     c indrāya madhumattamāḥ      a abhi viprā anūṣata gāvo vatsaṃ na dhenavaḥ     c indraṃ somasya pītaye      a madacyutkṣeti sādane sindhorūrmā vipaścit     c somo gaurī adhi śritaḥ      a divo nābhā vicakṣaṇo vyo vāre mahīyate     c somo yaḥ sukratuḥ kaviḥ      a yaḥ somaḥ kalaśeṣvā antaḥ pavitra āhitaḥ     c taminduḥ pari ṣasvaje      a pra vācaminduriṣyati samudrasyādhi viṣṭapi     c jinvankośaṃ madhuścutam      a nityastotro vanaspatirdhenāmantaḥ sabardughām     c hinvāno mānuṣā yujā      a ā pavamāna dhāraya rayiṃ sahasravarcasam     c asme indo svābhuvam      a abhi priyā divaḥ kavirvipraḥ sa dhārayā sutaḥ     c somo hinve parāvati      a utte śuṣmāsa īrate sindhorūrmeriva svanaḥ     c vāṇasya codayā pavim      a prasave ta udīrate tisro vāco makhasyuvaḥ     c yadavya eṣi sānavi      a avyā vāraiḥ pari priyaṃ hariṃ hinvantyadribhiḥ     c pavamānaṃ madhuścutam      a ā pavasva madintama pavitraṃ dhārayā kave     c arkasya yonimāsadam      a sa pavasva madintama gobhirañjāno aktubhiḥ     c endrasya jaṭharaṃ viśa      a ayā vītī pari srava yasta indo madeṣvā     c avāhannavatīrnava      a puraḥ sadya itthādhiye divodāsāya śaṃbaram     c adha tyaṃ turvaśaṃ yadum  clsdir    a pari no aśvamaśvavidgomadindo hiraṇyavat     c kṣarā sahasriṇīriṣaḥ      a apaghnanpavate mṛdho pa somo arāvṇaḥ     c gacchannindrasya niṣkṛtam      a maho no rāya ā bhara pavamāna jahī mṛdhaḥ     c rāsvendo vīravadyaśaḥ      a na tvā śataṃ ca na hruto rādho ditsantamā minan     c yatpunāno makhasyase      a ayā pavasva dhārayā yayā sūryamarocayaḥ     c hinvāno mānuṣīrapaḥ      a ayukta sūra etaśaṃ pavamāno manāvadhi     c antarikṣeṇa yātave      a uta tyā harito rathe sūro ayukta yātave     c indurindra iti bruvan      a agniṃ vo devamagnibhiḥ sajoṣā yajiṣṭhaṃ dūtamadhvare kṛṇudhvam     c yo martyeṣu nidhruvirṛtāvā tapurmūrdhā ghṛtānnaḥ pāvakaḥ      a prothadaśvo na yavase viṣyanyadā mahaḥ saṃvaraṇādvyasthāt     c ādasya vāto anu vāti śociradha sma te vrajanaṃ kṛṣṇamasti      a udyasya te navajātasya vṛṣṇo gne carantyajarā idhānāḥ     c acchā dyāmaruṣo dhūma eṣi saṃ dūto agna īyase hi devān      a tamindraṃ vājayāmasi mahe vṛtrāya hantave     c sa vṛṣā vṛṣabho bhuvat      a indraḥ sa dāmane kṛta ojiṣṭhaḥ sa bale hitaḥ     c dyumnī ślokī sa somyaḥ      a girā vajro na sambhṛtaḥ sabalo anapacyutaḥ     c vavakṣa ugro astṛtaḥ      a adhvaryo adribhiḥ sutaṃ somaṃ pavitra ā naya     c punāhīndrāya pātave      a tava tya indo andhaso devā madhorvyāśata     c pavamānasya marutaḥ      a divaḥ pīyūṣamuttamaṃ somamindrāya vajriṇe     c sunotā madhumattamam      a dharttā divaḥ pavate kṛtvyo raso dakṣo devānāmanumādyo nṛbhiḥ     c hariḥ sṛjāno atyo na satvabhirvṛthā pājāṃsi kṛṇuṣe nadīṣvā      a śūro na dhatta āyudhā gabhastyoḥ svāḥ siṣāsanrathiro gaviṣṭiṣu     c indrasya śuṣmamīrayannapasyubhirindurhinvāno ajyate manīṣibhiḥ      a indrasya soma pavamāna ūrmiṇā taviṣyamāṇo jaṭhareṣvā viśa     c pra naḥ pinva vidyudabhreva rodasī dhiyā no vājāṃ upa māhi śaśvataḥ      a yadindra prāgapāgudaṅnyagvā hūyase nṛbhiḥ     c simā purū nṛṣūto asyānave si praśardha turvaśe      a yadvā rume ruśame śyāvake kṛpa indra mādayase sacā     c kaṇvāsastvā stomebhirbrahmavāhasa indrā yacchantyā gahi      a ubhayaṃ śṛṇavacca na indro arvāgidaṃ vacaḥ     c satrācyā maghavāntsomapītaye dhiyā śaviṣṭha ā gamat      a taṃ hi svarājaṃ vṛṣabhaṃ tamojasā dhiṣaṇe niṣṭatakṣatuḥ     c utopamānāṃ prathamo ni ṣīdasi somakāmaṃ hi te manaḥ      a pavasva deva āyuṣagindraṃ gacchatu te madaḥ     c vāyumā roha dharmaṇā      a pavamāna ni tośase rayiṃ soma śravāyyam     c indo samudramā viśa      a apaghnanpavase mṛdhaḥ kratuvitsoma matsaraḥ     c nudasvādevayuṃ janam      a abhī no vājasātamaṃ rayimarṣa śataspṛham     c indo sahasrabharṇasaṃ tuvidyumnaṃ vibhāsaham      a vayaṃ te asya rādhaso vasorvaso puruspṛhaḥ     c ni nediṣṭhatamā iṣaḥ syāma sumne te ādhrigo      a pari sya svāno akṣaridinduravye madacyutaḥ     c dhārā ya ūrdhvo adhvare bhrājā na yāti gavyayuḥ      a pavasva soma mahāntsamudraḥ pitā devānāṃ viśvābhi dhāma      a śukraḥ pavasva devebhyaḥ soma dive pṛthivyai śaṃ ca prajābhyaḥ      a divo dharttāsi śukraḥ pīyūṣaḥ satye vidharmanvājī pavasva      a preṣṭhaṃ vo atirthiṃ stuṣe mitramiva priyam     c agne rathaṃ na vedyam      a kavimiva praśaṃsyaṃ yaṃ devāsa iti dvitā     c ni martyeṣvādadhuḥ      a tvaṃ yaviṣṭha dāśuṣo nRīṃpāhi śṛṇuhī giraḥ     c rakṣā tokamuta tmanā      a endra no gadhi priya satrājidagohya     c girirna viśvataḥ pṛthuḥ patirdivaḥ      a abhi hi satya somapā ubhe babhūtha rodasī     c indrāsi sunvato vṛdhaḥ patirdivaḥ      a tvaṃ hi śaśvatīnāmindra dharttā purāmasi     c hantā dasyormanorvṛdhaḥ patirdivaḥ      a purāṃ bhinduryuvā kaviramitaujā ajāyata     c indro viśvasya karmaṇo dharttā vajrī puruṣṭutaḥ      a tvaṃ valasya gomato pāvaradrivo bilam     c tvāṃ devā abibhyuṣastujyamānāsa āviṣuḥ      a indramīśānamojasābhi stomairanūṣata     c sahasraṃ yasya rātaya uta vā santi bhūyasīḥ  pañcama prapāṭhakaḥ  dvitīyo rdhaḥ    a akrāntsamudraḥ prathame vidharmaṃ janayanprajā bhuvanasya gopāḥ     c vṛṣā pavitre adhi sāno avye bṛhatsomo vāvṛdhe svāno adriḥ      a matsi vāyumiṣṭaye rādhase ca matsi mitrāvaruṇā pūyamānaḥ     c matsi śardho mārutaṃ matsi devānmatsi dyāvāpṛthivī deva soma      a mahattatsomo mahiṣaścakārāpāṃ yadgarbho vṛṇīta devān     c adadhādindre pavamāna ojo janayatsūrye jyotirinduḥ      a eṣa devo amartyaḥ parṇavīriva dīyate     c abhi droṇānyāsadam      a eṣa viprairabhiṣṭuto po devo vi gāhate     c dadhadratnāni dāśuṣe      a eṣa viśvāni vāryā śūro yanniva satvabhiḥ     c pavamānaḥ siṣāsati      a eṣa devo ratharyati pavamāno diśasyati     c āviṣkṛṇoti vagvanum      a eṣa devo vipanyubhiḥ pavamāna ṛtāyubhiḥ     c harirvājāya mṛjyate      a eṣa devo vipā kṛto ti hvarāṃsi dhāvati     c pavamāno adābhyaḥ      a eṣa divaṃ vi dhāvati tiro rajāṃsi dhārayā     c pavamānaḥ kanikradat      a eṣa divaṃ vyāsarattiro rajāṃsyaspṛtaḥ     c pavamānaḥ svadhvaraḥ      a eṣa pratnena janmanā devo devebhyaḥ sutaḥ     c hariḥ pavitre arṣati      a eṣa u sya puruvrato jajñāno janayanniṣaḥ     c dhārayā pavate sutaḥ      a eṣa dhiyā yātyaṇvya śūro rathebhirāśubhiḥ     c gacchannindrasya niṣkṛtam      a eṣa purū dhiyāyate bṛhate devatātaye     c yatrāmṛtāsa āśata      a etaṃ mṛjanti marjyamupa droṇeṣvāyavaḥ     c pracakrāṇaṃ mahīriṣaḥ      a eṣa hito vi nīyate ntaḥ śundhyāvatā pathā     c yadī tuñjanti bhūrṇayaḥ      a eṣa rukmibhirīyate vāji śubhrebhiraṃśubhiḥ     c patiḥ sindhūnāṃ bhavan      a eṣa śṛṅgāṇi dodhuvacchiśīte yūthyo vṛṣā     c nṛmṇā dadhāna ojasā      a eṣa vasūni pibdanaḥ paruṣā yayivāṃ ati     c ava śādeṣu gacchati      a etamu tyaṃ daśa kṣipo hariṃ hivanti yātave     c svāyudhaṃ madintamam      a eṣa u sya vṛṣā ratho vyā vārebhiravyata     c gacchanvājaṃ sahasriṇam      a etaṃ tritasya yoṣaṇo hariṃ hinvantyadribhiḥ     c indumindrāya pītaye      a eṣa sya mānuṣīṣvā śyeno na vikṣu sīdati     c gacchaṃ jāro na yoṣitam      a eṣa sya madyo raso va caṣṭe divaḥ śiśuḥ     c ya indurvāramāviśat      a eṣa sya pītaye suto harirarṣati dharṇasiḥ     c krandanyonimabhi priyam      a etaṃ tyaṃ harito daśa marmṛjyante apasyuvaḥ     c yābhirmadāya śumbhate      a eṣa vājī hito nṛbhirviśvavinmanasaspatiḥ     c avyo vāraṃ vi dhāvati      a eṣa pavitre akṣaratsomo devebhyaḥ sutaḥ     c viśvā dhāmānyāviśan      a eṣa devaḥ śubhāyate dhi yonāvamartyaḥ     c vṛtrahā devavītamaḥ      a eṣa vṛṣā kanikradaddaśabhirjāmibhiryataḥ     c abhi droṇāni dhāvati      a eṣa sūryamarocayatpavamāno adhi dyavi     c pavitre matsaro madaḥ      a eṣa sūryeṇa hāsate saṃvasāno vivasvatā     c patirvāco adābhyaḥ      a eṣa kavirabhiṣṭutaḥ pavitre adhi tośate     c punāno ghnannapa dviṣaḥ      a eṣa indrāya vāyave svarjitpari ṣicyate     c pavitre dakṣasādhanaḥ      a eṣa nṛbhirvi nīyate divo mūrdhā vṛṣā sutaḥ     c somo vaneṣu viśvavit      a eṣa gavyuracikradatpavamāno hiraṇyayuḥ     c induḥ satrājidastṛtaḥ      a eṣa śuṣmyasiṣyadadantarikṣe vṛṣā hariḥ     c punāna indurindramā      a eṣa śuṣmyadābhyaḥ somaḥ punāno arṣati     c devāvīraghaśaṃsahā      a sa sutaḥ pītaye vṛṣā somaḥ pavitre arṣati     c vighnanrakṣāṃsi devayuḥ      a sa pavitre vicakṣaṇo harirarṣati dharṇasiḥ     c abhi yoniṃ kanikradat      a sa vājī rocanā divaḥ pavamāno vi dhāvati     c rakṣohā vāramavyayam      a sa tritasyādhi sānavi pavamāno arocayat     c jāmibhiḥ sūryaṃ saha      a sa vṛtrahā vṛṣā suto varivovidadābhyaḥ     c somo vājamivāsarat      a sa devaḥ kavineṣito bhi droṇāni dhāvati     c indurindrāya maṃhayan      a yaḥ pāvamānīradhyetyṛṣibhiḥ sambhṛtaṃ rasam     c sarvaṃ sa pūtamaśnāti svaditaṃ mātariśvanā      a pāvamānīryo adhyetyṛṣibhiḥ sambhṛtaṃ rasam     c tasmai sarasvatī duhe kṣīraṃ sarpirmadhūdakam      a pāvamānīḥ svastyayanīḥ sudughā hi ghṛtaścutaḥ     c ṛṣibhiḥ saṃbhṛto raso brāhmaṇeṣvamṛtaṃ hitam      a pāvamānīrdadhantu na imaṃ lokamatho amum     c kāmāntsamardhayantu no devīrdevaiḥ samāhṛtāḥ      a yena devāḥ pavitreṇātmānaṃ punate sadā     c tena sahasradhāreṇa pāvamānīḥ punantu naḥ      a pāvamānīḥ svastyayanīstābhirgacchati nāndanam     c puṇyāṃśca bhakṣānbhakṣayatyamṛtatvaṃ ca gacchati      a aganma mahā namasā yaviṣṭhaṃ yo dīdāya samiddhaḥ sve duroṇe     c citrabhānuṃ rodasī antarurvī svāhutaṃ viśvataḥ pratyañcam      a sa mahnā viśvā duritāni sāhvānagni ṣṭave dama ā jātavedāḥ     c sa no rakṣiṣadduritādavadyādasmāngṛṇata uta no maghonaḥ      a tvaṃ varuṇa uta mitro agne tvāṃ vardhanti matibhirvasiṣṭhāḥ     c tve vasu suṣaṇanāni santu yūyaṃ pāta svastibhiḥ sadā naḥ      a mahāṃ indro ya ojasā parjanyo vṛṣṭimāṃ iva     c stomairvatsasya vāvṛdhe      a kaṇvā indraṃ yadakrata stomairyajñasya sādhanam     c jāmi bruvata āyudhā      a prajāmṛtasya piprataḥ pra yadbharanta vahnayaḥ     c viprā ṛtasya vāhasā      a pavamānasya jighnato hareścandrā asṛkṣata     c jīrā ajiraśociṣaḥ      a pavamāno rathītamaḥ śubhrebhiḥ śubhraśastamaḥ     c hariścandro marudgaṇaḥ      a pavamān vyaśnuhi raśmibhirvājasātamaḥ     c dadhatstotre suvīryam      a parīto ṣiñcatā sutaṃ somo ya uttamaṃ haviḥ     c dadhanvāṃ yo naryo apsvāntarā suṣāva somamadribhiḥ      a nūnaṃ punāno vibhiḥ pari sravādabdhaḥ surabhintaraḥ     c sute citvāpsu madāmo andhasā śrīṇanto gobhiruttaram      a pari svānaścakṣase devamādanaḥ kraturindurvicakṣaṇaḥ      a asāvi somo aruṣo vṛṣā harī rājeva dasmo abhi gā acikradat     c punāno vāramatyeṣyavyayaṃ śyeno na yoniṃ ghṛtavantamāsadat      a parjanyaḥ pitā mahiṣasya parṇino nābhā pṛthivyā giriṣu kṣayaṃ dadhe     c svasāra āpo abhi gā udāsarantsaṃ grāvabhirvasate vīte adhvare      a kavirvedhasyā paryeṣi māhinamatyo na mṛṣṭo abhi vājamarṣasi     c apasedhanduritā soma no mṛḍa ghṛtā vasānaḥ pari yāsi nirṇijam      a śrāyanta iva sūryaṃ viśvedindrasya bhakṣata     c vasūni jāto janimānyojasā prati bhāgaṃ na dīdhimaḥ      a alarṣirātiṃ vasudāmupa stuhi bhadrā indrasya rātayaḥ     c yo asya kāmaṃ vidhato na roṣati mano dānāya codayan      a yata indra bhayāmahe tato no abhyaṃ kṛdhi     c maghavanchagdhi tava tanna ūtaye vi dviṣo vi mṛdho jahi      a tvaṃ hi rādhaspate rādhaso mahaḥ kṣayasyāsi vidhrattā     c taṃ tvā vayaṃ maghavannindra girvaṇaḥ sutāvanto havāmahe      a tvaṃ somāsi dhārayurmandra ojiṣṭho adhvare     c pavasva maṃhayadrayiḥ      a tvaṃ suto madintamo dadhanvānmatsarintamaḥ     c induḥ satrājidastṛtaḥ      a tvaṃ suṣvāṇo adribhirabhyarṣa kanikradat     c dyumantaṃ śuṣmā bhara      a pavasva devavītaya indo dhārābhirojasā     c ā kalaśaṃ madhumāntsoma naḥ sadaḥ      a tava drapsā udapruta indraṃ madāya vāvṛdhuḥ     c tvāṃ devāso amṛtāya kaṃ papuḥ      a ā naḥ sutāsa indavaḥ punānā dhāvatā rayim     c vṛṣṭidyāvo rītyāpaḥ svarvidaḥ      a pari tyaṃ haryataṃ hariṃ babhruṃ punanti vāreṇa     c yo devānviśvāṃ itpari madena saha gacchati      a dviryaṃ pañca svayaśasaṃ sakhāyo adrisaṃhatam     c priyamindrasya kāmyaṃ prasnāpayanta ūrmayaḥ      a indrāya soma pātave vṛtraghne pari ṣicyase     c nare ca dakṣiṇāvate vīrāya sadanāsade      a pavasva soma mahe dakṣāyāśvo na nikto vājī dhanāya      a pra te sotāro rasaṃ madāya punanti somaṃ mahe dyumnāya      a śiśuṃ jajñānaṃ hariṃ mṛjanti pavitre somaṃ devebhya indum      a uṣo ṣu jātamapturaṃ gobhirbhaṅgaṃ pariṣkṛtam     c induṃ devā ayāsiṣuḥ      a tamidvardhantu no giro vatsaṃ saṃśiśvarīriva     c ya indrasya hṛdaṃsaniḥ      a arṣā naḥ soma śaṃ gave dhukṣasva pipyuṣīmiṣam     c vardhā samudramukthyam      a ā ghā ye agnimindhate stṛṇanti barhirānuṣak     c yeṣāmindro yuvā sakhā      a bṛhannididhma eṣāṃ bhūri śastraṃ pṛthuḥ svaruḥ     c yeṣāmindro yuvā sakhā      a ayuddha idyudhā vṛtaṃ śūra ājati satvabhiḥ     c yeṣāmindro yuvā sakhā      a ya eka idvidayate vasu marttāya dāśuṣe     c īśāno apratiṣkuta indro aṅga      a yaściddhi tvā bahubhya ā sutāvāṃ āvivāsati     c ugraṃ tatpatyate śava indro aṅga      a kadā marttamarādhasaṃ padā kṣumpamiva sphurat     c kadā naḥ śuśravadgira indro aṅga      a gāyanti tvā gāyatriṇo rcantyarkamarkiṇaḥ     c brahmāṇastvā śatakrata udvaṃśamiva yemire      a yatsānoḥ sānvāruho bhūryaspaṣṭa karttvam     c tadindro arthaṃ cetati yūthena vṛṣṇirejati      a yuṅkṣvā hi keśinā harī vṛṣaṇā kakṣyaprā     c athā na indra somapā girāmupaśrutiṃ cara  ṣaṣṭha prapāṭhakaḥ  prathamo rdhaḥ    a suṣamiddho na ā vaha devāṃ agne haviṣmate     c hotaḥ pāvaka yakṣi ca      a madhumantaṃ tanūnapādyajñaṃ deveṣu naḥ kave     c adyā kṛṇuyhūtaye      a narāśaṃsamiha priyamasminyajña upa hvaye     c madhujihvaṃ haviṣkṛtam      a agne sukhatame rathe devāṃ īḍita ā vaha     c asi hotā manurhitaḥ      a yadadya sūra udite nāgā mitro aryamā     c suvāti savitā bhagaḥ      a suprāvīrastu sa kṣayaḥ pra nu yāmantsudānavaḥ     c ye no aṃho tipiprati      a uta svarājo aditiradabdhasya vratasya ye     c maho rājāna īśate      a u tvā mandantu somāḥ kṛṇuṣva rādho adrivaḥ     c ava brahmadviṣo jahi      a padā paṇīnarādhaso ni bādhasva mahāṃ asi     c na hi tvā kaśca na prati      a tvamīśiṣe sutānāmindra tvamasutānām     c tvaṃ rājā janānām      a ā jāgṛvirvipra ṛtāṃ matīnāṃ somaḥ punāno asadaccamūṣu     c sapanti yaṃ mithunāso nikāmā adhvaryavo rathirāsaḥ suhastāḥ      a sa punāna upa sūre dadhāna obe aprā rodasī vi ṣa āvaḥ     c priyā cidyasya priyasāsa ūtī sato dhanaṃ kāriṇe na pra yaṃsat      a sa vardhitā vardhanaḥ pūyamānaḥ somo mīḍhvāṃ abhi no jyotiṣāvīt     c yatra naḥ pūrve pitaraḥ padajñāḥ svarvido abhi gā adrimiṣṇan      a mā cidanyadvi śaṃsata sakhāyo mā riṣaṇyata     c indramitstotā vṛṣaṇaṃ sacā sute muhurukthā ca śaṃsata      a avakrakṣiṇaṃ vṛṣabhaṃ yathā juvaṃ gāṃ na carṣaṇīsaham     c vidveṣaṇaṃ saṃvananamubhayaṅkaraṃ maṃhiṣṭhamubhayāvinam      a udu tye madhumattamā gira stomāsa īrate     c satrājito dhanasā akṣitotayo vājanto rathā iva      a kaṇvā iva bhṛgavaḥ sūryā iva viśvamiddhītamāśata     c indraṃ stomebhirmahayanta āyavaḥ priyamedhāso asvaran      a paryū ṣu pra dhanva vājasātaye pari vṛtrāṇi sakṣaṇiḥ     c dviṣastaradhyā ṛṇayā na īrase      a ajījano hi pavamāna sūryaṃ vidhāre śakmanā payaḥ     c gojīrayā raṃhamānaḥ purandhyā      a anu hi tvā sutaṃ soma madāmasi mahe samaryarājye     c vājāṃ abhi pavamāna pra gāhase      a pari pra dhanvendrāya soma svādurmitrāya pūṣṇe bhagāya      a evāmṛtāya mahe kṣayāya sa śukro arṣa divyaḥ pīyūṣaḥ      a indraste soma sutasya peyātkratve dakṣāya viśve ca devāḥ      a sūryasyeva raśmayo drāvayitnavo matsarāsaḥ prasutaḥ sākamīrate     c tantuṃ tataṃ pari sargāsa āśavo nendrādṛte pavate dhāma kiṃ cana      a upo matiḥ pṛcyate sicyate madhu mandrājanī codate antarāsani     c pavamānaḥ santaniḥ sunvatāmiva madhumāndrapsaḥ pari vāramarṣati      a ukṣā mimeti prati yanti dhenavo devasya devīrupa yanti niṣkṛtam     c atyakramīdarjunaṃ vāramavyayamatkaṃ na niktaṃ pari somo avyata      a agniṃ naro dīdhitibhiraraṇyorhastacyutaṃ janayata praśastam     c dūredṛśaṃ gṛhapatimathavyum      a tamagnimaste vasavo nyṛṇvantsupraticakṣamavase kutaścit     c dakṣāyyo yo dama āsa nityaḥ      a preddho agne dīdihi puro no jasrayā sūrmyā yaviṣṭha     c tvāṃ śaśvanta upa yanti vājāḥ      a āyaṃ gauḥ pṛśnirakramīdasadanmātaraṃ puraḥ     c pitaraṃ ca prayantsvaḥ      a antaścarati rocanāsya prāṇādapānatī     c vyakhyanmahiṣo divam      a triṃśaddhāma vi rājati vākpataṅgāya dhīyate     c prati vastoraha dyubhiḥ  ṣaṣṭha prapāṭhakaḥ  dvitīyo rdhaḥ    a upaprayanto adhvaraṃ mantraṃ vocemāgnaye     c āre asme ca śṛṇvate      a yaḥ snīhitīṣu pūrvyaḥ saṃjagmānāsu kṛṣṭiṣu     c arakṣaddāśuṣe gayam      a sa no vedo amātyamagnī rakṣatu śantamaḥ     c utāsmānpātvaṃhasaḥ      a uta bruvantu jantava udagnirvṛtrahājani     c dhanañjayo raṇeraṇe      a agne yuṅkṣvā hi ye tavāśvāso deva sādhavaḥ     c araṃ vahantyāśavaḥ      a acchā no yāhyā vahābhi prayāṃsi vītaye     c ā devāntsomapītaye      a udagne bhārata dyumadajasreṇa davidyutat     c śocā vi bhāhyajara     a pra sunvānāyāndhaso martto na vaṣṭa tadvacaḥ    c apa śvānamarādhasaṃ hatā makhaṃ na bhṛgavaḥ     a ā jāmiratke avyata bhuje na putra oṇyoḥ    c sarajjāro na yoṣaṇāṃ varo na yonimāsadam     a sa vīro dakṣasādhano vi yastastambha rodasī    c hariḥ pavitre avyata vedhā na yonimāsadam     a abhrātṛvyo anā tvamanāpirindra januṣā sanādasi    c yudhedāpitvamicchase     a na kī revantaṃ sakhyāya vindase pīyanti te surāśvaḥ    c yadā kṛṇoṣi nadanuṃ samūhasyāditpiteva hūyase     a ā tvā sahasramā śataṃ yuktā rathe hiraṇyaye    c brahmayujo haraya indra keśino vahantu somapītaye     a ā tvā rathe hiraṇyaye harī mayūraśepyā    c śitipṛṣṭhā vahatāṃ madhvo andhaso vivakṣaṇasya pītaye     a pibā tvāsya girvaṇaḥ sutasya pūrvapā iva    c pariṣkṛtasya rasina iyamāsutiścārurmadāya patyate     a ā sotā pari ṣiñcatāśvaṃ na stomamapturaṃ rajasturam    c vanaprakṣamudaprutam     a sahasradhāraṃ vṛṣabhaṃ payoduhaṃ priyaṃ devāya janmane    c ṛtena ya ṛtajāto vivāvṛdhe rājā deva ṛtaṃ bṛhat     a agnirvṛtrāṇi jaṅghanaddraviṇasyurvipanyayā    c samiddhaḥ śukra āhutaḥ     a garbhe mātuḥ pituṣpitā vididyutāno akṣare    c sīdannṛtasya yonimā     a brahma prajāvadā bhara jātavedo vicarṣaṇe    c agne yaddīdayaddivi     a asya preṣā hemanā pūyamāno devo devebhiḥ samapṛkta rasam    c sutaḥ pavitraṃ paryeti rebhanmiteva sadma paśumanti hotā     a bhadrā vastrā samanyā   vasāno mahānkavirnivacanāni śaṃsan    c ā vacyasva camvoḥ pūyamāno vicakṣaṇo jāgṛvirdevavītau     a samu priyo mṛjyate sāno avye yaśastaro yaśasāṃ kṣaito asme    c abhi svara dhanvā pūyamāno yūyaṃ pāta svastibhiḥ sadā naḥ     a eto nvindraṃ stavāma śuddhaṃ śuddhena sāmnā    c śuddhairukthairvāvṛdhvāṃsaṃ śuddhairāśīrvānmamattu     a indra śuddho na ā gahi śuddhaḥ śuddhābhirūtibhiḥ    c śuddho rayiṃ ni dhāraya śuddho mamaddhi somya     a indra śuddho hi no rayiṃ śuddho ratnāni dāśuṣe    c śuddho vṛtrāṇi jighnase śuddho vājaṃ siṣāsasi     a agne stomaṃ manāmahe sidhramadya divispṛśaḥ    c devasya draviṇasyavaḥ     a agnirjuṣata no giro hotā yo mānuṣeṣvā    c sa yakṣaddaivyaṃ janam     a tvamagne saprathā asi juṣṭo hotā vareṇyaḥ    c tvayā yajñaṃ vi tanvate     a abhi tripṛṣṭhaṃ vṛṣaṇaṃ vayodhāmāṅgoṣiṇamavāvaśaṃta vāṇīḥ    c vanā vasāno varuṇo na sindhūrvi ratnadhā dayate vāryāṇi     a śūragrāmaḥ sarvavīraḥ sahāvānjetā pavasva sanitā dhanāni    c tigmāyudhaḥ kṣipradhanvā samatsvaṣāḍhaḥ sāhvānpṛtanāsu śatrūn     a urugavyūtirabhayāni kṛṇvantsamīcīne ā pavasvā purandhī    c apaḥ siṣāsannuṣasaḥ svārgāḥ saṃ cikrado maho asmabhyaṃ vājān     a tvamindra yaśā asyṛjīṣī śavasaspatiḥ    c tvaṃ vṛtrāṇi haṃsyapratīnyeka itpurvanuttaścarṣaṇīdhṛtiḥ     a tamu tvā nūnamasura pracetasaṃ rādho bhāgamivemahe    c mahīva kṛttiḥ śaraṇā ta indra pra te sumnā no aśnavan     a yajiṣṭhaṃ tvā vavṛmahe devaṃ devatrā hotāramamartyam    c asya yajñasya sukratum     a apāṃ napātaṃ subhagaṃ sudīditimagnimu śreṣṭhaśociṣam    c sa no mitrasya varuṇasya so apāmā sumnaṃ yakṣate divi     a yamagne pṛtsu martyamavā vājeṣu yaṃ junāḥ    c sa yantā śaśvatīriṣaḥ     a na kirasya sahantya paryetā kayasya cit    c vājo asti śravāyyaḥ     a sa vājaṃ viśvacarṣaṇirarvadbhirastu tarutā    c viprebhirastu sanitā     a sākamukṣo marjayanta svasāro daśa dhīrasya dhītayo dhanutrīḥ    c hariḥ paryadravajjāḥ sūryasya droṇaṃ nanakṣe atyo na vājī     a saṃ mātṛbhirna śiśurvāvaśāno vṛṣā dadhanve puruvāro adbhiḥ    c maryo na yoṣāmabhi niṣkṛtaṃ yantsaṃ gacchate kalaśa usriyābhiḥ     a uta pra pipya ūdharaghnyāyā indurdhārābhiḥ sacate sumedhāḥ    c mūrdhānaṃ gāvaḥ payasā camūṣvabhi śrīṇanti vasubhirna niktaiḥ     a pibā sutasya rasino matsvā na indra gomataḥ    c āpirno bodhi sadhamādye vṛdhe smāṃ avantu te dhiyaḥ     a bhūyāma te sumatau vājino vayaṃ mā na starabhimātaye    c asmāṃ citrābhiravatādabhiṣṭibhirā naḥ sumneṣu yāmaya     a trirasmai sapta dhenavo duduhrire satyāmāśiraṃ parame vyomani    c catvāryanyā bhuvanāni nirṇije cārūṇi cakre yadṛtairavardhata     a sa bhakṣamāṇo amṛtasya cāruṇa ubhe dyāvā kāvyenā vi śaśrathe    c tejiṣṭhā apo maṃhanā pari vyata yadī devasya śravasā sado viduḥ     a te asya santu ketavo mṛtyavo dābhyāso januṣī ubhe anu    c yebhirnṛmṇā ca devyā ca punata ādidrājānaṃ mananā agṛbhṇata     a abhi vāyuṃ vītyarṣā gṛṇāno bhi mitrāvaruṇā pūyamānaḥ    c abhī naraṃ dhījavanaṃ ratheṣṭhāmabhīndraṃ vṛṣaṇaṃ vajrabāhum     a abhi vastrā suvasanānyarṣābhi dhenūḥ sudughāḥ pūyamānaḥ    c abhi candrā bharttave no hiraṇyābhyaśvānrathino deva soma     a abhī no arṣa divyā vasūnyabhi viśvā pārthivā pūyamānaḥ    c abhi yena draviṇamaśnavāmābhyārṣeyaṃ jamadagnivannaḥ     a yajjāyathā apūrvya maghavanvṛtrahatyāya    c tatpṛthivīmaprathayastadastabhnā uto divam     a tatte yajño ajāyata tadarka uta haskṛtiḥ    c tadviśvamabhibhūrasi yajjātaṃ yacca jantvam     a āmāsu pakvamairaya ā sūryaṃ rohayo divi    c gharmaṃ na sāmaṃ tapatā suvṛktibhirjuṣṭaṃ girvaṇase bṛhat     a matsyapāyi te mahaḥ pātrasyeva harivo matsaro madaḥ    c vṛṣā te vṛṣṇa indurvājī sahasrasātamaḥ     a ā naste gantu matsaro vṛṣā mado vareṇyaḥ    c sahāvāṃ indra sānasiḥ pṛtanaṣāḍamartyaḥ     a tvaṃ hi śūraḥ sanitā codayo manuṣo ratham    c sahāvāndasyumavratamoṣaḥ pātraṃ na śociṣā  ṣaṣṭha prapāṭhakaḥ  tṛtīyo rdhaḥ   a pavasva vṛṣṭimā su no pāmūrmiṃ divaspari    c ayakṣmā bṛhatīriṣaḥ     a tayā pavasva dhārayā yayā gāva ihāgaman    c janyāsa upa no gṛham     a ghṛtaṃ pavasva dhārayā yajñeṣu devavītamaḥ    c asmabhyaṃ vṛṣṭimā pava     a sa na ūrje vyāvyayaṃ pavitraṃ dhāva dhārayā    c devāsaḥ śṛṇavanhi kam     a pavamāno asiṣyadadrakṣāṃsyapajaṅghanat    c pratnavadrocayanrucaḥ     a pratyasmai pipīṣate viśvāni viduṣe bhara    c araṅgamāya jagmaye paścādadhvane naraḥ     a emenaṃ pratyetana somebhiḥ somapātamam    c amatrebhirṛjīṣiṇamindraṃ sutebhirindubhiḥ     a yadī sutebhirindubhiḥ somebhiḥ pratibhūṣatha    c vedā viśvasya medhiro dhṛṣattantamideṣate     a asmāasmā idandhaso dhvaryo pra bharā sutam    c kuvitsamasya jenyasya śardhato bhiśasteravasvarat     a babhrave nu svatavase ruṇāya divispṛśe    c somāya gāthamarcata     a hastacyutebhiradribhiḥ sutaṃ somaṃ punītana    c madhāvā dhāvatā madhu     a namasedupa sīdata dadhnedabhi śrīṇītana    c indumindre dadhātana     a amitrahā vicarṣaṇiḥ pavasva soma śaṃ gave    c devebhyo anukāmakṛt     a indrāya soma pātave madāya pari ṣicyase    c manaścinmanasaspatiḥ     a pavamāna suvīryaṃ rayiṃ soma rirīhi naḥ    c indavindreṇa no yujā     a uddhedabhi śrutāmaghaṃ vṛṣamaṃ naryāpasam    c astārameṣi sūrya     a nava yo navatiṃ puro bibheda bāhvojasā    c ahiṃ ca vṛtrahāvadhīt     a sa na indraḥ śivaḥ sakhāśvāvadgomadyavamat    c urudhāreva dohate     a vibhrāḍ bṛhatpibatu somyaṃ madhvāyurdadhadyajñapatāvavihrutam    c vātajūto yo abhirakṣati tmanā prajāḥ piparti bahudhā vi rājati     a vibhrāḍ bṛhatsubhṛtaṃ vājasātamaṃ dharmaṃ divo dharuṇe satyamarpitam    c amitrahā vṛtrahā dasyuhantamaṃ jyotirjajñe asurahā sapatnahā     a idaṃ śreṣṭhaṃ jyotiṣāṃ jyotiruttamaṃ viśvajiddhanajiducyate bṛhat    c viśvabhrāḍ bhrājo mahi sūryo dṛśa uru paprathe saha ojo acyutam     a indra kratuṃ na ā bhara pitā putrebhyo yathā    c śikṣā ṇo asminpuruhūta yāmani jīva jyotiraśīmahi     a mā no ajñātā vṛjanā durādhyo māśivāso va kramuḥ    c tvayā vayaṃ pravataḥ śaśvatīrapo ti śūra tarāmasi     a adyādyā śvaḥśva indra trāsva pare ca naḥ    c viśvā ca no jaritRīntsatpate ahā divā naktaṃ ca rakṣiṣaḥ     a prabhaṅgī śūro maghavā tuvīmaghaḥ sammiślo viryāya kam    c ubhā te bāhū vṛṣaṇā śatakrato ni yā vajraṃ mimikṣatuḥ     a janīyanto nvagravaḥ putrīyantaḥ sudānavaḥ    c sarasvantaṃ havāmahe     a uta naḥ priyā priyāsu saptasvasā sujuṣṭā    c sarasvatī stomyā bhūt     a tatsaviturvareṇyaṃ bhargo devasya dhīmahi    c dhiyo yo naḥ pracodayāt     a somānāṃ svaraṇaṃ kṛṇuhi brahmaṇaspate    a kakṣīvantaṃ ya auśijaḥ     a agna āyūṃṣi pavase ā suvorjaṃ iṣaṃ ca naḥ    a āre bādhasva ducchunām     a tā naḥ śaktaṃ pārthivasya maho rāyo divyasya    c mahi vā kṣatraṃ deveṣu     a ṛtamṛtena sapanteṣiraṃ dakṣamāśāte    c adruhā devau vardhete     a vṛṣṭidyāvā rītyāpeṣaspatī dānumatyāḥ    c bṛhantaṃ garttamāśāte     a yuñjanti bradhnamaruṣaṃ carantaṃ pari tasthuṣaḥ    c rocante rocanā divi     a yuñjantyasya kāmyā harī vipakṣasā rathe    c śoṇā dhṛṣṇū nṛvāhasā     a ketuṃ kṛṇvannaketave peśo maryā apeśase    c samuṣadbhirajāyathāḥ     a ayaṃ soma indra tubhyaṃ sunve tubhyaṃ pavate tvamasya pāhi    c tvaṃ ha yaṃ cakṛṣe tvaṃ vavṛṣa induṃ madāya yujyāya somam     a sa īṃ ratho na bhuriṣāḍayoji mahaḥ purūṇi sātaye vasūni    c ādīṃ viśvā nahuṣyāṇi jātā svarṣātā vana ūrdhvā navanta     a śuṣmī śardho na mārutaṃ pavasvānabhiśastā divyā yathā viṭ    c āpo na makṣū sumatirbhavā naḥ sahasrāpsāḥ pṛtanāṣāṇna yajñaḥ     a tvamagne yajñānāṃ hotā viśveṣāṃ hitaḥ    c devebhirmānuṣe jane     a sa no mandrābhiradhvare jihvābhiryajā mahaḥ    c ā devānvakṣi yakṣi ca     a vetthā hi vedho adhvanaḥ pathaśca devāñjasā    c agne yajñeṣu sukrato     a hotā devo amartyaḥ purastādeti māyayā    c vidathāni pracodayan     a vājī vājeṣu dhīyate dhvareṣu pra ṇīyate    c vipro yajñasya sādhanaḥ     a dhiyā cakre vareṇyo bhūtānāṃ garbhamā dadhe    c dakṣasya pitaraṃ tanā     a ā sute siñcata śriyaṃ rodasyorabhiśriyam    c rasā dadhīta vṛṣabham     a te jānata svamokyāṃ saṃ vatsāso na mātṛbhiḥ    c mitho nasanta jāmibhiḥ     a upa srakveṣu bapsataḥ kṛṇvate dharuṇaṃ divi    c indre agnā namaḥ svaḥ     a tadidāsa bhuvaneṣu jyeṣṭaṃ yato jajñā ugrastveṣanṛmṇaḥ    c sadyo jajñāno ni riṇāti śatrūnanu yaṃ viśve madantyūmāḥ     a vāvṛdhānaḥ śavasā bhūryojāḥ śatrurdāsāya bhiyasaṃ dadhāti    c avyanacca vyanacca sasni saṃ te navanta prabhṛtā madeṣu     a tve kratumapi vṛñjanti viśve dviryadete trirbhavantyūmāḥ    c svādoḥ svādīyaḥ svādunā sṛjā samadaḥ su madhu madhunābhi yodhīḥ     a trikadrukeṣu mahiṣo yavāśiraṃ tuviśuṣmastṛmpatsomamapibadviṣṇunā sutaṃ yathāvaśam    c sa īṃ mamāda mahi karma kartave mahāmuruṃ sainaṃ saścaddevo devaṃ satya induḥ satyamindram     a sākaṃ jātaḥ kratunā sākamojasā vavakṣitha sākaṃ vṛddho vīryaiḥ sāsahirmṛdho vicarṣaṇiḥ    c dātā rādha stuvate kāmyaṃ vasu pracetana sainaṃ saścaddevo devaṃ satya induḥ satyamindram     a adha tviṣīmāṃ abhyojasā kṛviṃ yudhābhavadā rodasī apṛṇadasya majmanā pra vāvṛdhe    c adhattānyaṃ jaṭhare premaricyata pra cetaya sainaṃ saścaddevo devaṃ satya induḥ satyamindram  saptama prapāṭhakaḥ  prathamo rdhaḥ   a abhi pra gopatiṃ girendramarca yathā vide    c mūnuṃ satyasya satpatim     a ā harayaḥ sasṛjrire ruṣīradhi barhiṣi    c yatrābhi saṃnavāmahe     a indrāya gāva āśiraṃ duduhre vajriṇe madhu    c yatsīmupahvare vidat     a ā no viśvāsu havyamindraṃ samatsu bhūṣata    c upa brahmāṇi savanāni vṛtrahanparamajyā ṛcīṣama     a tvaṃ dātā prathamo rādhasāmasyasi satya īśānakṛt    c tuvidyumnasya yujyā vṛṇīmahe putrasya śavaso mahaḥ     a pratnaṃ pīyūṣaṃ pūrvyaṃ yadukthyaṃ maho gāhaddiva ā niradhukṣata    c indramabhi jāyamānaṃ samasvaran     a ādīṃ ke citpaśyamānāsa āpyaṃ vasuruco divyā abhyanūṣata    c divo na vāraṃ savitā vyūrṇute     a adha yadime pavamāna rodasī imā ca viśvā bhuvanābhi majmanā    c yūthe na niṣṭhā vṛṣabho vi rājasi     a imamū ṣu tvamasmākaṃ saniṃ gāyatraṃ navyāṃsam    c agne deveṣu pra vocaḥ     a vibhaktāsi citrabhāno sindhorūrmā upāka ā    c sadyo dāśuṣe kṣarasi     a ā no bhaja parameṣvā vājeṣu madhyameṣu    c śikṣā vasvo antamasya     a ahamiddhi pituṣpari medhāmṛtasya jagraha    c ahaṃ sūrya ivājani     a ahaṃ pratnena janmanā giraḥ śumbhāmi kaṇvavat    c yenendraḥ śuṣmamiddadhe     a ye tvāmindra na tuṣṭuvurṛṣayo ye ca tuṣṭuvuḥ    c mamedvardhasva suṣṭutaḥ     a agne viśvebhiragnibhirjoṣi brahma sahaskṛta    c ye devatrā ya āyuṣu tebhirno mahayā giraḥ     a pra sa viśvebhiragnibhiragniḥ sa yasya vājinaḥ    c tanaye toke asmadā samyaṅvājaiḥ parīvṛtaḥ     a tvaṃ no agne agnibhirbrahma yajñaṃ ca vardhaya    c tvaṃ no devatātaye rāyo dānāya codaya     a tve soma prathamā vṛktabarhiṣo mahe vājāya śravase dhiyan dadhuḥ    c sa tvaṃ no vīra vīryāya codaya     a abhyabhi hi śravasā tatardithotsaṃ na kaṃ cijjanapānamakṣitam    c śaryābhirna bharamāṇo gabhastyoḥ     a ajījano amṛta martyāya amṛtasya dharmannamṛtasya cāruṇaḥ    c sadāsaro vājamacchā saniṣyadat     a endumindrāya siñcata pibāti somyaṃ madhu    c pra rādhāṃsi codayate mahitvanā     a upo harīṇāṃ patiṃ rādhaḥ pṛñcantamabravam    c nūnaṃ śrudhi stuvato aśvyasya     a na hyāṅga purā ca na jajñe vīratarastvat    c na kī rāyā naivathā na bhandanā     a nadaṃ va odatīnāṃ nadaṃ yoyuvatīnām    c patiṃ vo aghnyānāṃ dhenūnāmiṣudhyasi     a devo vo draviṇodāḥ pūrṇāṃ vivaṣṭvāsicam    c udvā siñcadhvamupa vā pṛṇadhvamādidvo deva ohate     a taṃ hotāramadhvarasya pracetasaṃ vahniṃ devā akṛṇvata    c dadhāti ratnaṃ vidhate suvīryamagnirjanāya dāśuṣe     a adarśi gātuvittamo yasminvratānyādadhuḥ    c upoṣu jātamāryasya vardhanamagniṃ nakṣantu no giraḥ     a yasmādrejanta kṛṣṭayaścarkṛtyāni kṛṇvataḥ    c sahasrasāṃ medhasātāviva tmanāgniṃ dhībhirnamasyata     a pra daivodāso agnirdeva indro na majmanā    c anu mātaraṃ pṛthivīṃ vi vāvṛte tasthau nākasya śarmaṇi     a agna āyūṃṣi pavase āsuvorjamiṣaṃ ca naḥ    c āre bādhasva ducchunām     a agnirṛṣiḥ pavamānaḥ pāñcajanyaḥ purohitaḥ    c tamīmahe mahāgayam     a agne pavasva svapā asme varcaḥ suvīryam    c dadhadrayiṃ mayi yoṣam     a agne pāvaka rociṣā mandrayā deva jihvayā    c ā devānvakṣi yakṣi ca     a taṃ tvā ghṛtasnavīmahe citrabhāno svardṛśam    c devāṃ ā vītaye vaha     a vītihotraṃ tvā kave dyumantaṃ samidhīmahi    c agne bṛhantamadhvare     a avā no agna ūtibhirgāyatrasya prabharmaṇi    c viśvāsu dhīṣu vandya     a ā no agne rayiṃ bhara satrāsāhaṃ vareṇyam    c viśvāsu pṛtsu duṣṭaram     a ā no agne sucetunā rayiṃ viśvāyupoṣasam    c mārḍīkaṃ dhehi jīvase     a agniṃ hinvantu no dhiyaḥ saptimāśumivājiṣu    c tena jeṣma dhanaṃdhanam     a yayā gā ākarāmahai senayāgne tavotyā    c tāṃ no hinva maghattaye     a āgne sthūraṃ rayiṃ bhara pṛthuṃ gomantamaśvinam    c aṅdhi khaṃ varttayā pavim     a agne nakṣatramajaramā sūryaṃ rohayo divi    c dadhajjyotirjanebhyaḥ     a agne keturviśāmasi preṣṭhaḥ śreṣṭha upasthasat    c bodhā stotre vayo dadhat     a agnirmūrdhā divaḥ kakutpatiḥ pṛthivyā ayam    c apāṃ retāṃsi jinvati     a īśiṣe vāryasya hi dātrasyāgne svaḥpatiḥ    c stotā syāṃ tava śarmaṇi     a udagne śucayastava śukrā bhrājanta īrate    c tava jyotīṃṣyarcayaḥ  saptama prapāṭhakaḥ  dvitīyo rdhaḥ   a kaste jāmirjanānāmagne ko dāśvadhvaraḥ    c ko ha kasminnasi śritaḥ     a tvaṃ jāmirjanānāmagne mitro asi priyaḥ    c sakhā sakhibhya īḍyaḥ     a yajā no mitrāvaruṇā yajā devāṃ ṛtaṃ bṛhat    c agne yakṣi svaṃ damam     a īḍenyo namasyastirastamāṃsi darśataḥ    c samagniridhyate vṛṣā     a vṛṣo agniḥ samidhyate śvo na devavāhanaḥ    c taṃ haviṣmanta īḍate     a vṛṣaṇaṃ tvā vayaṃ vṛṣanvṛṣaṇaḥ samidhīmahi    c agne dīdyataṃ bṛhat     a utte bṛhanto arcayaḥ samidhānasya dīdivaḥ    c agne śukrāsa īrate     a upa tvā juhvo mama ghṛtācīryantu haryata    c agne havyā juṣasva naḥ     a mandraṃ hotāramṛtvijaṃ citrabhānuṃ vibhāvasum    c agnimīḍe sa u śravat     a pāhi no agna ekayā pāhyūta dvitīyayā    c pāhi gīrbhistisṛbhirūrjāṃ pate pāhi catasṛbhirvaso     a pāhi viśvasmādrakṣaso arāvṇaḥ pra sma vājeṣu no va    c tvāmiddhi nediṣṭhaṃ devatātaya āpiṃ nakṣāmahe vṛdhe     a ino rājannaratiḥ samiddho raudro dakṣāya suṣumāṃ adarśi    c cikidvi bhāti bhāsā bṛhatāsiknīmeti ruśatīmapājan     a kṛṣṇāṃ yadenīmabhi varpasābhūjjanayanyoṣāṃ bṛhataḥ piturjām    c ūrdhvaṃ bhānuṃ sūryasya stabhāyandivo vasubhiraratirvi bhāti     a bhadro bhadrayā sacamāna āgātsvasāraṃ jāro abhyeti paścāt    c supraketairdyubhiragnirvitiṣṭhanruśadbhirvarṇairabhi rāmamasthāt     a kayā te agne aṅgira ūrjo napādupastutim    c varāya deva manyave     a dāśema kasya manasā yajñasya sahaso yaho    c kadu voca idaṃ namaḥ     a adhā tvaṃ hi naskaro viśvā asmabhyaṃ sukṣitīḥ    c vājadraviṇaso giraḥ     a agna ā yāhyagnibhirhotāraṃ tvā vṛṇīmahe    c ā tvāmanaktu prayatā haviṣmatī yajiṣṭhaṃ barhirāsade     a acchā hi tvā sahasaḥ sūno aṅgiraḥ srucaścarantyadhvare    c ūrjo napātaṃ ghṛtakeśamīmahe gniṃ yajñeṣu pūrvyam     a acchā naḥ śīraśociṣaṃ giro yantu darśatam    c acchā yajñāso namasā purūvasuṃ purupraśastamūtaye     a agniṃ sūnuṃ sahaso jātavedasaṃ dānāya vāryāṇām    c dvitā yo bhūdamṛto martyeṣvā hotā mandratamo viśi     a adābhyaḥ puraetā viśāmagnirmānuṣīṇām    c tūrṇī rathaḥ sadā navaḥ     a abhi prayāṃsi vāhasā dāśvāṃ aśnoti martyaḥ    c kṣayaṃ pāvakaśociṣaḥ     a sāhvānviśvā abhiyujaḥ kraturdevānāmamṛktaḥ    c agnistuviśravastamaḥ     a bhadro no agnirāhuto bhadrā rātiḥ subhaga bhadro adhvaraḥ    c bhadrā uta praśastayaḥ     a bhadraṃ manaḥ kṛṇuṣva vṛtratūrye yenā samatsu sāsahiḥ    c ava sthirā tanuhi bhūri śardhatāṃ vanemā te abhiṣṭaye     a agne vājasya gomata īśānaḥ sahaso yaho    c asme dehi jātavedo mahi śravaḥ     a sa idhāno vasuṣkaviragnirīḍenyo girā    c revadasmabhyaṃ purvaṇīka dīdihi     a kṣapo rājannuta tmanāgne vastorutoṣasaḥ    c sa tigmajambha rakṣaso daha prati     a viśoviśo vo atithiṃ vājayantaḥ purupriyam    c agniṃ vo duryaṃ vaca stuṣe śūṣasya manmabhiḥ     a yaṃ janāso haviṣmanto mitraṃ na sarpirāsutim    c praśaṃsanti praśastibhiḥ     a panyāṃsaṃ jātavedasaṃ yo devatātyudyatā    c havyānyairayaddivi     a samiddhamagniṃ samidhā girā gṛṇe śuciṃ pāvakaṃ puro adhvare dhruvam    c vipraṃ hotāraṃ puruvāramadruhaṃ kaviṃ sumnairīmahe jātavedasam     a tvāṃ dūtamagne amṛtaṃ yugeyuge havyavāhaṃ dadhire pāyumīḍyam   c devāsaśca marttāsaśca jāgṛviṃ vibhuṃ viśpatiṃ namasā ni ṣedire     a vibhūṣannagna ubhayāṃ anu vratā dūto devānāṃ rajasī samīyase    c yatte dhītiṃ sumatimāvṛṇīmahe dha smā nastrivarūthaḥ śivo bhava     a upa tvā jāmayo giro dediśatīrhaviṣkṛtaḥ    c vāyoranīke asthiran     a yasya tridhātvavṛtaṃ barhistasthāvasandinam    c āpaścinni dadhā padam     a padaṃ devasya mīḍhuṣo nādhṛṣṭābhirūtibhiḥ    c bhadrā sūrya ivopadṛk  saptama prapāṭhakaḥ  tṛtīyo rdhaḥ   a abhi tvā pūrvapītaya indra stomebhirāyavaḥ    c samīcīnāsa ṛbhavaḥ samasvaranrudrā gṛṇanta pūrvyam     a asyedindro vāvṛdhe vṛṣṇyaṃ śavo made sutasya viṣṇavi    c adyā tamasya mahimānamāyavo nu ṣṭuvanti pūrvathā     a pra vāmarcantyukthino nīthāvido jaritāraḥ    c indrāgnī iṣa ā vṛṇe     a indrāgnī navatiṃ puro dāsapatnīradhūnutam    c sākamekena karmaṇā     a indrāgnī apasasparyupa pra yanti dhītayaḥ    c ṛtasya pathyā   anu     a indrāgnī taviṣāṇī vāṃ sadhasthāni prayāṃsi ca    c yuvoraptūryaṃ hitam     a śagdhyū ṣu śacīpata indra viśvābhirūtibhiḥ    c bhagaṃ na hi tvā yaśasaṃ vasuvidamanu śūra carāmasi     a pauro aśvasya purukṛdgavāmasyutso deva hiraṇyayaḥ    c na kirhi dānaṃ pari mardhiṣatve yadyadyāmi tadā bhara     a tvaṃ hyehi cerave vidā bhagaṃ vasuttaye    c udvāvṛṣasva madhavangaviṣṭaya udindrāśvamiṣṭaye     a tvaṃ purū sahasrāṇi śatāni ca yūthā dānāya maṃhase    c ā purandaraṃ cakṛma vipravacasa indraṃ gāyanto vase     a yo viśvā dayate vasu hotā mandro janānām    c madhorna pātrā prathamānyasmai pra stomā yantvagnaye     a aśva na gīrbhī rathyaṃ sudānavo marmṛjyante devayavaḥ    c ubhe toke tanaye dasma vispate parṣi rādho maghonām     a imaṃ me varuṇa śrudhī havamadyā ca mṛḍaya    c tvāmavasyurā cake     a kayā tvaṃ na ūtyābhi pra mandase vṛṣan    c kayā stotṛbhya ā bhara     a indramiddevatātaya indraṃ prayatyadhvare    c indraṃ samīke vanino havāmaha indraṃ dhanasya sātaye     a indro mahnā rodasī paprathacchava indraḥ sūryamarocayat    c indre ha viśvā bhuvanāni yemira indre suvānāsa indavaḥ     a viśvakarmanhaviṣā vāvṛdhānaḥ svayaṃ yajasva tanvāṃ svā hi te    c muhyantvanye abhito janāsa ihāsmākaṃ maghavā sūrirastu     a ayā rucā hariṇyā punāno viśvā dveṣāṃsi tarati sayugvabhiḥ sūro na sayugvabhiḥ    c dhārā pṛṣṭhasya rocate punāno aruṣo hariḥ    e viśvā yadrūpā pariyāsyṛkvabhiḥ saptāsyebhirṛkvabhiḥ     a prācīmanu pradiśaṃ pāti cekitatsaṃ raśmibhiryatate darśato ratho daivyo darśato rathaḥ    c agmannukthāni pauṃsyendraṃ jaitrāya harṣayata    e vajraśca yadbhavatho anapacyutā samatsvanapacyutā     a tvaṃ ha tyatpaṇīnāṃ vido vasu saṃ mātṛbhirmarjayasi sva ā dama ṛtasya dhītibhirdame    c parāvato na sāma tadyatrā raṇanti dhītayaḥ    e tridhātubhiraruṣībhirvayo dadhe rocamāno vayo dadhe     a uta no goṣaṇiṃ dhiyamaśvasāṃ vājasāmuta    c nṛvatkṛṇuhyūtaye     a śaśamānasya vā naraḥ svedasya satyaśavasaḥ    c vidā kāmasya venataḥ     a upa naḥ sūnavo giraḥ śṛṇvantvamṛtasya ye    c sumṛḍīkā bhavantu naḥ     a pra vāṃ mahi dyavī abhyupastutiṃ bharāmahe    c śucī upa praśastaye     a punāne tanvā mithaḥ svena dakṣeṇa rājathaḥ    c ūhyāthe sanādṛtam     a mahī mitrasya sādhathastarantī pipratī ṛtam    c pari yajñaṃ ni ṣedathuḥ     a ayamu te samatasi kapota iva garbhadhim    c vacastaccinna ohase     a stotraṃ rādhānāṃ pate girvāho vīra yasya te    c vibhūtirastu sūnṛtā     a ūrdhvastiṣṭhā na ūtaye sminvāje śatakrato    c samanyeṣu bravāvahai     a gāva upa vadāvaṭe mahi yajñasya rapsudā    c ubhā karṇā hiraṇyayā     a abhyāramidadrayo niṣiktaṃ puṣkare madhu    c avaṭasya visarjane     a siñcanti namasāvaṭamuccācakraṃ parijmānam    c nīcīnabāramakṣitam     a mā bhema mā śramiṣmograsya sakhye tava    c mahatte vṛṣṇo abhicakṣyaṃ kṛtaṃ paśyema turvaśaṃ yadum     a savyāmanu sphigyaṃ vāvase vṛṣnā na dāno asya roṣati    c madhvā saṃpṛktāḥ sāragheṇa dhenavastūyamehi dravā piba     a imā u tvā purūvaso giro vardhantu yā mama    c pāvakavarṇāḥ śucayo vipaścito bhi stomairanūṣata     a ayaṃ sahasramṛṣibhiḥ sahaskṛtaḥ samudra iva paprathe    c satyaḥ so asya mahimā gṛṇe śavo yajñeṣu viprarājye     a yasyāyaṃ viśva āryo dāsaḥ śevadhipā ariḥ    c tiraścidarye ruśame pavīravi tubhyetso ajyate rayiḥ     a turaṇyavo madhumantaṃ ghṛtaścataṃ viprāso arkamānṛcuḥ    c asme rayiḥ paprathe vṛṣṇyaṃ śavo sme svānāsa indavaḥ     a gomanna indo aśvavatsutaḥ sudakṣa dhaniva    c śuciṃ ca varṇamadhi goṣu dhārya     a sa no harīṇāṃ pata indo devapsarastamaḥ    c sakheva sakhye naryo ruce bhava     a sanemi tvamasmadā adevaṃ kaṃ cidatriṇam    c sāhvāṃ indo pari bādho apa dvayum     a añjate vyañjate samañjate kratuṃ rihanti madhvābhyañjate    c sindhoru cchvāse patayantamukṣaṇaṃ hiraṇyapāvāḥ paśumapsu gṛbhṇate     a vipaścite pavamānāya gāyata mahī na dhārātyandho arṣati    c ahirna jūrṇāmati sarpati tvacamatyo na krīḍannasaradvṛṣā hariḥ     a agrego rājāpyastaviṣyate vimāno ahnāṃ bhuvaneṣvarpitaḥ    c harirghṛtasnuḥ sudṛśīko arṇavo jyotīrathaḥ pavate rāya okyaḥ  āṣṭama prapāṭhakaḥ  prathamo rdhaḥ   a viśvebhiragne agnibhirimaṃ yajñamidaṃ vacaḥ    c cano ghāḥ sahasā yaho     a yacciddhi śaśvā tanā devaṃdevaṃ yajāmahe    c tve iddhūyate haviḥ     a priyo no astu viśpatirhotā mandro vareṇyaḥ    c priyāḥ svagnayo vayam     a indraṃ vo viśvataspari havāmahe janebhyaḥ    c asmākamastu kevalaḥ     a sa no vṛṣannamuṃ caruṃ satrādāvannapā vṛdhi    c asmabhyamapratiṣkutaḥ     a bṛṣā yūtheva vaṃsagaḥ kṛṣṭīriyartyojasā    c īśāno apratiṣkutaḥ     a tvaṃ naścitra ūtyā vaso rādhāṃsi codaya    c asya rāyastvamagne rathīrasi vidā gādhaṃ tuce tu naḥ     a parṣi tokaṃ tanayaṃ partṛbhiṣṭvamadabdhairaprayutvabhiḥ    c agne heḍāṃsi daivyā yuyodhi no devāni harāṃsi ca     a kimitte viṣṇo paricakṣi nāma pra yadvavakṣe śipiviṣṭo asmi    c mā varpo asmadapa gūha etadyadanyarūpaḥ samithe babhūtha     a pra tatte adya śipiviṣṭa havyamaryaḥ śaṃsāmi vayunāni vidvān    c taṃ tvā gṛṇāmi tavasamatavyānkṣayantamasya rajasaḥ parāke     a vaṣaṭ te viṣṇavāsa ā kṛṇomi tanme juṣasva śipiviṣṭa havyam    c vardhantu tvā suṣṭutayo giri me yūyaṃ pāta svastabhiḥ sadā naḥ     a vāyo śukro ayāmi te madhvo agraṃ diviṣṭiṣu    c ā yāhi somapītaye spārho deva niyutvatā     a indraśca vāyaveṣāṃ somānāṃ pītimarhathaḥ    c yuvāṃ hi yantīndavo nimnamāpo na sadhryak     a vāyavindraśca śuṣmiṇā sarathaṃ śavasaspatī    c niyutvantā na ūtaya ā yātaṃ somapītaye     a adha kṣapā pariṣkṛto vājāṃ abhi pra gāhate    c yadī vivasvato dhiyo hariṃ hinvanti yātave     a tamasya marjayāmasi mado ya indrapātamaḥ    c yaṃ gāva āsabhirdadhuḥ purā nūnaṃ ca sūrayaḥ     a taṃ gāthayā purāṇyā punānamabhyanūṣata    c uto kṛpanta dhītayo devānāṃ nāma bibhratīḥ     a aśvaṃ na tvā vāravantaṃ vandadhyā agniṃ namobhiḥ    c samrājantamadhvarāṇām     a sa ghā naḥ sūnuḥ śavasā pṛthupragāmā suśevaḥ    c mīḍhvāṃ asmākaṃ babhūyāt     a sa no dūrāccāsācca ni martyādaghāyoḥ    c pāhi sadamidviśvāyuḥ     a tvamindra pratūrtiṣvabhi viśvā asi spṛdhaḥ    c aśastihā janitā vṛtratūrasi tvaṃ tūrya taruṣyataḥ     a anu te śuṣmaṃ turayantamīyatuḥ kṣoṇī śiśuṃ na mātarā    c viśvāste spṛdhaḥ śnathayanta manyave vṛtraṃ yadindra tūrvasi     a yajña indramavardhayadyadbhūmiṃ vyavartayat    c cakrāṇa opaśaṃ divi     a vyāntarikṣamatiranmade somasya rocanā    c indro yadabhinadvalam     a udagā ājadaṅgirobhya āviṣkṛṇvanguhā satīḥ    c arvāñcaṃ nunude valam     a tyamu vaḥ satrāsāhaṃ viśvāsu gīrṣvāyatam    c ā cyāvayasyūtaye     a yudhmaṃ santamanarvāṇaṃ somapāmanapacyutam    c naramavāryakratum     a śikṣā ṇa indra rāya ā puru vidvāṃ ṛcīṣama    c avā naḥ pārye dhane     a tava tyadindriyaṃ bṛhattava dakṣmamuta kratum    c vajraṃ śiśāti dhiṣaṇā vareṇyam     a tava dyaurindra pauṃsyaṃ pṛthivī vardhati śravaḥ    c tvāmāpaḥ parvatāsaśca hinvire     a tvāṃ viṣṇurbṛhankṣayo mitro gṛṇāti varuṇaḥ    c tvāṃ śardho madatyanu mārutam     a namaste agna ojase gṛṇanti deva kṛṣṭayaḥ    c amairamitramardaya     a kuvitsu no gaviṣṭaye gne saṃveṣiṣo rayim    c urukṛduru ṇaskṛdhi     a mā no agne mahādhane parā vargbhārabhṛdyathā    c saṃvargaṃ saṃ rayiṃ jaya     a samasya manyave viśo viśvā namanta kṛṣṭayaḥ    c samudrāyeva sindhavaḥ     a vi cidvṛtrasya dodhataḥ śiro bibheda vṛṣṇinā    c vajreṇa śataparvaṇā     a ojastadasya titviṣa ubhe yatsamavarttayat    c indraścarmeva rodasī     a sumanmā vasvī rantī sūnarī     a sarūpa vṛṣannā gahīmau bhadrau dhuryāvabhi    c tāvimā upa sarpataḥ     a nīva śīrṣāṇi mṛḍhvaṃ madhya āpasya tiṣṭhati    c śṛṅgebhirdaśabhirdiśan  āṣṭama prapāṭhakaḥ  dvitīyo rdhaḥ   a panyaṃpanyamitsotāra ā dhāvata madyāya    c somaṃ vīrāya śūrāya     a eha harī brahmayujā śagmā vakṣataḥ sakhāyam    c indraṃ gīrbhirgirvaṇasam     a pātā vṛtrahā sutamā ghā gamannāre asmat    c ni yamate śatamūtiḥ     a ā tvā viśantvindavaḥ samudramiva sindhavaḥ    c na tvāmindrāti ricyate     a vivyaktha mahinā vṛṣanbhakṣaṃ somasya jāgṛve    c ya indra jaṭhareṣu te     a araṃ ta indra kukṣaye somo bhavatu vṛtrahan    c araṃ dhāmabhya indavaḥ     a jarābodha tadviviḍḍhi viśeviśe yajñiyāya    c stomaṃ rudrāya dṛśīkam     a sa no mahāṃ animāno dhūmaketuḥ puruścandraḥ    c dhiye vājāya hinvatu     a sa revāṃ iva viśpatirdaivyaḥ ketuḥ śṛṇotu naḥ    c ukthairagnirbṛhadbhānuḥ     a tadvo gāya sute sacā puruhūtāya satvane    c śaṃ yadgave na śākine     a na ghā vasurni yamate dānaṃ vājasya gomataḥ    c yatsīmupaśravadgiraḥ     a kuvitsasya pra hi vrajaṃ gomantaṃ dasyuhā gamat    c śacībhirapa no varat     a idaṃ viṣṇurvi cakrame tredhā ni dadhe padam    c samūḍhamasya pāṃsule     a trīṇi padā vi cakrame viṣṇurgopā adābhyaḥ    c ato dharmāṇi dhārayan     a viṣṇoḥ karmāṇi paśyata yato vratāni paspaśe    c indrasya yujyaḥ sakhā     a tadviṣṇoḥ paramaṃ padaṃ sadā paśyanti sūrayaḥ    c divīva cakṣurātatam     a tadviprāso vipanyuvo jāgṛvāṃsaḥ samindhate    c viṣṇoryatparamaṃ padam     a ato devā avantu no yato viṣṇurvicakrame    c pṛthivyā adhi sānavi     a mo ṣu tvā vāghataśca nāre asmanni rīraman    c ārāttādva sadhamādaṃ na ā gahīha vā sannupa śrudhi     a ime hi te brahmakṛtaḥ sute sacā madhau na makṣa āsate    c indre kāmaṃ jaritāro vasūyavo rathe na pādamā dadhuḥ     a astāvi manma pūrvyaṃ brahmendrāya vocata    c pūrvīrṛtasya bṛhatīranūṣata stoturmedhā asṛkṣata     a samindro rāyo bṛhatīradhūnuta saṃ kṣoṇī samu sūryam    c saṃ śukrāsaḥ śucayaḥ saṃ gavāśiraḥ somā indramamandiṣuḥ     a indrāya soma pātave vṛtraghne pari ṣicyase    c nare ca dakṣiṇāvate devāya sadanāsade     a taṃ sakhāyaḥ purūrucaṃ yūyaṃ vayaṃ ca sūrayaḥ    c aśyāma vājagandhyaṃ sanema vājapastyam     a pari tyaṃ haryataṃ hariṃ babhruṃ punanti vāreṇa    c yo devānviśvāṃ itpari madena saha gacchati     a kastamindra tvāvaso martyo dadharṣati    c śraddhā ittemaghavan pārye divi vājī vājaṃ siṣāsati     a maghonaḥ sma vṛtrahatyeṣu codaya ye dadati priyā vasu    c tava praṇītī haryaśva sūribhirviśvā tarema duritā     a edu madhormadintaraṃ siñcādhvaryo andhasaḥ    c evā hi vīra stavate sadāvṛdhaḥ     a indra sthātarharīṇāṃ na kiṣṭe pūrvyastutim    c udānaṃśa śavasā na bhandanā     a taṃ vo vājānāṃ patimahūmahi śravasyavaḥ    c aprāyubhirjñebhirvāvṛdhenyam     a taṃ gūrdhayā svarṇaraṃ devāso devamaratiṃ dadhanvire    c devatrā havyamūhiṣe     a vibhūtarātiṃ vipra citraśociṣamagnimīḍiṣva yanturam    c asya medhasya somyasya sobhare premadhvarāya pūrvyam     a ā soma savāno adribhistiro vārāṇyavyayā    c jano na puri camvorviśaddhariḥ sado vaneṣu dadhriṣe     a sa māmṛje tiro aṇvāni meṣyo mīḍvāntsaptirna vājayuḥ    c anumādyaḥ pavamāno manīṣibhiḥ somo viprebhirṛkvabhiḥ     a vayamenamidā hyo pīpemeha vajriṇam    c tasmā u adya savane sutaṃ bharā nūnaṃ bhūṣata śrute     a vṛkaścidasya vāraṇa urāmathirā vayuneṣu bhūṣati    c semaṃ na stomaṃ jujuṣāṇa ā gahīndra pra citrayā dhiyā     a indrāgnī rocanā divaḥ pari vājeṣu bhūṣathaḥ    c tadvāṃ ceti pra vīryam     a indrāgnī apasaspari upa pra yanti dhītayaḥ    c ṛtasya pathyā anu     a indrāgnī taviṣāṇi vām sadhasthāni prayāṃsi ca    c yuvoraptūryaṃ hitam     a ka īṃ veda sute sacā pibantaṃ kadvayo dadhe    c ayaṃ yaḥ puro vibhinattyojasā mandānaḥ śiprayandhasaḥ     a dānā mṛgo na vāraṇaḥ purutrā carathaṃ dadhe    c na kiṣṭvā ni yamadā sute gamo mahāṃścarasyojasā     a ya ugraḥ sannaniṣṭṛtaḥ sthiro raṇāya saṃskṛtaḥ    c yadi stoturmaghavā śṛṇavaddhavaṃ nendro yoṣatyā gamat     a pavamānā asṛkṣata somāḥ śukrāsa indavaḥ    c abhi viśvāni kāvyā     a pavamānā divasparyantarikṣādasṛkṣata    c pṛthivyā adhi sānavi     a pavamānāsa āśavaḥ śubhrā asṛgramindavaḥ    c ghnanto viśvā apa dviṣaḥ     a tośā vṛtrahaṇā huve sajitvānāparājitā    c indrāgnī vājasātamā     a pra vāmarcantyukthino nīthāvido jaritāraḥ    c indrāgnī iṣa ā vṛṇe     a indrāgnī navatiṃ puro dāsapatnīradhūnutam    c sākamekena karmaṇā     a upa tvā raṇvasandṛśaṃ prayasvantaḥ sahaskṛta    c agne sasṛjmahe giraḥ     a upa cchāyāmiva ghṛṇeraganma śarma te vayam    c agne hiraṇyasandṛśaḥ     a ya ugra iva śaryahā tigmaśṛṅgo na vaṃsagaḥ    c agne puro rurojitha     a ṛtāvānaṃ vaiśvānaramṛtasya jyotiṣaspatim    c ajasraṃ gharmamīmahe     a ya idaṃ pratipaprathe yajñasya svaruttiran    c ṛtūnutsṛjate vaśī     a agniḥ priyeṣu dhāmasu kāmo bhūtasya bhavyasya    c sabhrāḍeko vi rājati  āṣṭama prapāṭhakaḥ  tṛtīyo rdhaḥ   a agniḥ pratnena janmanā śumbhānastanvāṃ svām    c kavirvipreṇa vavṛdhe     a ūrjjo napātamā huve gniṃ pāvakaśociṣam    c asminyajñe svadhvare     a sa no mitramahastvamagne śukreṇa śociṣā    c devairā satsi barhiṣi     a utte śuṣmāso asthū rakṣo bhindanto adrivaḥ    c nudasva yāḥ parispṛdhaḥ     a ayā nijaghnirojasā rathasaṅge dhane hite    c stavā abibhyuṣā hṛdā     a asya vratāni nādhṛṣe pavamānasya dūḍhyā    c ruja yastvā pṛtanyati     a taṃ hinvanti madacyutaṃ hariṃ nadīṣu vājinam    c indumindrāya matsaram     a ā mandrairindra haribhiryāhi mayūraromabhiḥ    c mā tvā ke cinni yemurinna pāśino ti dhanveva tāṃ ihi     a vṛtrakhādo valaṃ rujaḥ purāṃ darmo apāmajaḥ    c sthātā rathasya haryorabhisvara indro dṛḍhā cidārujaḥ     a gambhīrāṃ udadhīṃriva kratuṃ puṣyasi gā iva    c pra sugopā yavasaṃ dhenavo yathā hradaṃ kulyā ivāśata     a yathā gauro apā kṛtaṃ tṛṣyannetyaveriṇam    c āpitve naḥ prapitve tūyamā gahi kaṇveṣu su sacā piba     a mandantu tvā maghavannindrendavo rādhodeyāya sunvate    c āmuṣyā somamapibaścamū sutaṃ jyeṣṭhaṃ taddadhiṣe sahaḥ     a tvamaṅga pra śuṃsiṣo devaḥ śaviṣṭha martyam    c na tvadanyo maghavannasti marḍitendra bravīmi te vacaḥ     a mā te rādhāṃsi mā ta ūtayo vaso smānkadā canā dabhan    c viśvā ca na upamimīhi mānuṣa vasūni carṣaṇibhya ā     a prati ṣyā sūnarī janī vyucchantī pari svasuḥ    c divo adarśi duhitā     a aśveva citrāruṣī mātā gavāmṛtāvarī    c sakhā bhūdaśvinoruṣāḥ     a uta sakhāsyaśvinoruta mātā gavāmasi    c utoṣo vasva īśiṣe     a eṣo uṣā apūrvya vyucchati priyā divaḥ    c stuṣe vāmaśvinā bṛhat     a yā dasrā sindhumātarā manotarā rayīṇām    c dhiyā devā vasuvidā     a vacyante vāṃ kakuhāso jūrṇāyāmadhi viṣṭapi    c yadvāṃ ratho vibhiṣpatāt     a uṣastaccitramā bharāsmabhyaṃ vājinīvati    c yena tokaṃ ca tanayaṃ ca dhāmahe     a uṣo adyeha gomatyaśvāvati vibhāvari    c revadasme vyuccha sūnṛtāvati     a yuṅkṣvā hi vājinīvatyaśvāṃ adyāruṇāṃ uṣaḥ    c athā no viśvā saubhagānyā vaha     a aśvinā vartirasmadā gomaddasrā hiraṇyavat    c arvāgrathaṃ samanasā ni yacchatam     a eha devā mayobhuvā dasrā hiraṇyavarttanī    c uṣarbudho vahantu somapītaye     a yāvitthā ślokamā divo jyotirjanāya cakrathuḥ    c ā na ūrjaṃ vahatamaśvinā yuvam     a agniṃ taṃ manye yo vasurastaṃ yaṃ yanti dhenavaḥ    c astamarvanta āśavostaṃ nityāso vājina iṣaṃ stotṛbhya ā bhara     a agnirhi vājinaṃ viśe dadāti viśvacarṣaṇiḥ    c agnī rāye svābhuvaṃ sa prīto yāti vāryamiṣaṃ stotṛbhya ā bhara     a so agniryo vasurgṛṇe saṃ yamāyanti dhenavaḥ    c samarvanto raghudruvaḥ saṃ sujātāsaḥ sūraya iṣaṃ stotṛbhya ā bhara     a mahe no adya bodhayoṣo rāye divitmatī    c yathā cinno abodhayaḥ satyaśravasi vāyye sujāte aśvasūnṛte     a yā sunīthe śaucadrathe vyauccho duhitardivaḥ    c sā vyuccha sahīyasi satyaśravasi vāyye sujāte aśvasūnṛte     a sā no adyābharadvasurvyucchā duhitardivaḥ    c yo vyaucchaḥ sahīyasi satyaśravasi yāyye sujāte aśvasūnṛte     a prati priyatamaṃ rathaṃ vṛśaṇaṃ vasuvāhanam    c stotā vāmaśvināvṛṣi stomebhirbhūṣati prati mādhvī mama śrutaṃ havam     a atyāyātamaśvinā tiro viśvā ahaṃ sanā    c dasrā hiraṇyavarttanī suṣumṇā sindhuvāhasā mādhvī mama śrutaṃ havam     a ā no ratnāni bibhratāvaśvinā gacchataṃ yuvam    c rudrā hiraṇyavarttanī juṣāṇā vājinīvasū mādhvī mama śrutaṃ havam     a abodhyagniḥ samidhā janānāṃ prati dhenumivāyatīmuṣāsam    c yahvā iva pra vayāmujjihānāḥ pra bhānavaḥ sasrate nākamaccha     a abodhi hotā yajathāya devānūrdhvo agniḥ sumanāḥ prātarasthāt    c samiddhasya ruśadadarśi pājo mahāndevastamaso niramoci     a yadīṃ gaṇasya raśanāmajīgaḥ śuciraṅkte śucibhirgobhiragniḥ    c āddakṣiṇā yujyate vājayantyuttānāmūrdhvo adhayajjuhūbhiḥ     a idaṃ śreṣṭhaṃ jyotiṣāṃ jyotirāgāccitraḥ praketo ajaniṣṭa vibhvā    c yathā prasūtā savituḥ savāyaivā rātryuṣase yonimāraik     a ruśādvatsā ruśatī śvetyāgādāraigu kṛṣṇā sadanānyasyāḥ    c samānabandhū amṛte anūcī dyāvā varṇaṃ carata āmināne     a samāno adhvā svasroranantastamanyānyā carato devaśiṣṭe    c na methete na tasthatuḥ sumeke naktoṣāsā samanasā virūpe     a ā bhātyagniruṣasāmanīkamudviprāṇāṃ devayā vāco asthuḥ    c arvāñcā nūnaṃ rathyeha yātaṃ pīpivāṃsamaśvinā gharmamaccha     a na saṃskṛtaṃ pra mimīto gamiṣṭhānti nūnamaśvinopastuteha    c divābhipitvevasāgamiṣṭhā pratyavarttiṃ dāśuṣe śambhaviṣṭhā     a utā yātaṃ saṃgave prātarahno madhyandina uditā sūryasya    c divā naktamavasā śantamena nedānīṃ pītiraśvinā tatāna     a etā u tyā uṣasaḥ ketumakrata pūrve ardhe rajaso bhānumañjate    c niṣkṛṇvānā āyudhānīva dhṛṣṇavaḥ prati gāvo ruṣīryanti mātaraḥ     a udapaptannaruṇā bhānavo vṛthā svāyujo aruṣīrgā ayukṣata    c akrannuṣāso vayunāni pūrvathā ruśantaṃ bhānumaruṣīraśiśrayuḥ     a arcanti nārīrapaso na viṣṭibhiḥ samānena yojanenā parāvataḥ    c iṣaṃ vahantīḥ sukṛte sudānave viśvedaha yajamānāya sunvate     a abodhyagnirjma udeti sūryo vyūṣāścandrā mahyāvo arciṣā    c āyukṣātāmaśvinā yātave rathaṃ prāsāvīddevaḥ savitā jagatpṛthak     a yadyuñjāthe vṛṣaṇamaśvinā rathaṃ ghṛtena no madhunā kṣatramukṣatam    c asmākaṃ brahma pṛtanāsu jinvataṃ vayaṃ dhanā śūrasātā bhajemahi     a arvāṅtricakro madhuvāhano ratho jīrāśvo aśvinoryātu suṣṭutaḥ    c trivandhuro maghavā viśvasaubhagaḥ śaṃ na ā vakṣaddvipade catuṣpade     a pra te dhārā asaścato divo na yanti vṛṣṭayaḥ    c acchā vājaṃ sahasriṇam     a abhi priyāṇi kāvyā viśvā cakṣāṇo arṣati    c haristuñjāna āyudhā     a sa marmṛjāna āyubhiribho rājeva suvrataḥ    c śyeno na vaṃsu ṣīdati     a sa no viśvā divo vasūto pṛthivyā adhi    c punāna indavā bhara  navama prapāṭhakaḥ  prathamo rdhaḥ   a prāsya dhārā akṣaranvṛṣṇaḥ sutasyaujasā    c devāṃ anu prabhūṣataḥ     a saptiṃ mṛjanti vedhaso gṛṇantaḥ kāravo girā    c jyotirjajñānamukthyam     a suṣahā soma tāni te punānāya prabhūvaso    c vardhā samudramukthyam     a eṣa brahmā ya ṛtviya indro nāma śruto gṛṇe     a tvāmicchavasaspate yanti giro na saṃyataḥ     a vi srutayo yathā pathā indra tvadyantu rātayaḥ     a ā tvā rathaṃ yathotaye sumnāya varttayāmasi    c tuvikūrmimṛtīṣahamindraṃ śaviṣṭha satpatim     a tuviśuṣma tuvikrato śacīvo viśvayā mate    c ā paprātha mahitvanā     a yasya te mahinā mahaḥ pari jmāyantamīyatuḥ    c hastā vajraṃ hiraṇyayam     a ā yaḥ puraṃ nārmiṇīmadīdedatyaḥ kavirnabhanyo nārva    c sūro na rurukvāñchatātmā     a abhi dvijanmā trī rocanāni viśvā rajāṃsi śuśucano asthāt    c hotā yajiṣṭho apāṃ sadhasthe     a ayaṃ sa hotā yo dvijanmā viśvā dadhe vāryāṇi śravasyā    c marto yo asmai sutuko dadāśa     a agne tamadyāṣvaṃ na stomaiḥ kratuṃ na bhadraṃ hṛdispṛṣam    c ṛdhyāmā ta ohaiḥ     a adhā hyagne kratorbhadrasya dakṣasya sādhoḥ    c rathīrṛtasya bṛhato babhūtha     a ebhirno arkairbhavā no arvāṅksvārṇa jyotiḥ    c agne viśvebhiḥ sumanā anīkaiḥ     a agne vivasvaduṣasaścitraṃ rādho amartya    c ā dāśuṣe jātavedo vahā tvamadyā devāṃ uṣarbudhaḥ     a juṣṭo hi dūto asi havyavāhano gne rathīradhvarāṇām    c sajūraśvibhyāmuṣasā suvīryamasme dhehi śravo bṛhat     a vidhuṃ dadrāṇaṃ samane bahūnāṃ yuvānaṃ santaṃ palito jagāra    c devasya paśya kāvyaṃ mahitvādyā mamāra sa hyaḥ samāna     a śākmanā śāko aruṇaḥ suparṇa ā yo mahaḥ śūraḥ sanādanīḍaḥ    c yacciketa satyamittanna moghaṃ vasu spārhamuta jetota dātā     a aibhirdade vṛṣṇyā pauṃsyāni yebhiraukṣadvṛtrahatyāya vajrī    c ye karmaṇaḥ kriyamāṇasya mahna ṛtekarmamudajāyanta devāḥ     a asti somo ayaṃ sutaḥ pibantyasya marutaḥ    c uta svarājo aśvinā     a pibanti mitro aryamā tanā pūtasya varuṇaḥ    c triṣadhasthasya jāvataḥ     a uto nvasya joṣamā indraḥ sutasya gomataḥ    c prātarhoteva matsati     a baṇmahāṃ asi sūrya baḍāditya mahāṃ asi    c mahaste sato mahimā paniṣtama mahnā deva mahāṃ asi     a baṭ sūrya śravasā mahāṃ asi satrā deva mahāṃ asi    c mahnā devānāmasuryaḥ purohito vibhu jyotiradābhyam     a upa no haribhiḥ sutaṃ yāhi madānāṃ pate    c upa no haribhiḥ sutam     a dvitā yo vṛtrahantamo vida indraḥ śatakratuḥ    c upa no haribhiḥ sutam     a tvaṃ hi vṛtrahanneṣāṃ pātā somānāmasi    c upa no haribhiḥ sutam     a pra vo mahe mahevṛdhe bharadhvaṃ pracetase pra sumatiṃ kṛṇudhvam    c viśaḥ pūrvīḥ pra cara carṣaṇiprāḥ     a uruvyacase mahine suvṛktimindrāya brahma janayanta viprāḥ    c tasya vratāni na minanti dhīrāḥ     a indraṃ vāṇīranuttamanyumeva satrā rājānaṃ dadhire sahadhyai    c haryaśvāya barhayā samāpīn     a yadindra yāvatastvametāvadahamīśīya    c stotāramiddadhiṣe radāvaso na pāpatvāya raṃsiṣam     a śikṣeyaminmahayate divedive rāya ā kuhacidvide    c na hi tvadanyanmaghavanna āpyaṃ vasyo asti pitā ca na     a śrudhī havaṃ vipipānasyādrerbodhā viprasyārcato manīṣām    c kṛṣvā duvāṃsyantamā sacemā     a na te giro api mṛṣye turasya na suṣṭutimasuryasya vidvān    c sadā te nāma svayaśo vivakmi     a bhūri hi te savanā mānuṣeṣu bhūri manīṣī havate tvāmit    c māre asmanmaghavañjyokkaḥ     a pro ṣvasmai purorathamindrāya śūṣamarcata    c abhīke cidu lokakṛtsaṅge samatsu vṛtraha    e asmākaṃ bodhi coditā nabhantāmanyakeṣāṃ jyākā adhi dhanvasu     a tvaṃ sindhūṃravāsṛjo dharāco ahannahim    c aśatrurindra jajñiṣe viśvaṃ puṣyasi vāryam    e taṃ tvā pari ṣvajāmahe nabhantāmanyakeṣāṃ jyākā adhi dhanvasu     a vi ṣu viśvā arātayo ryo naśanta no dhiyaḥ    c astāsi śatrave vadhaṃ yo na indra jighāṃsati    e yā te rātirdadivasu nabhantāmanyakeṣāṃ jyākā adhi dhanvasu     a revāṃ idrevata stotā syāttvāvato maghonaḥ    c predu harivaḥ sutasya     a ukthaṃ ca na śasyamānaṃ nāgo rayirā ciketa    c na gāyatraṃ gīyamānam     a mā na indra pīyatnave mā śardhate parā dāḥ    c śikṣā śacīvaḥ śacībhiḥ     a endra yāhi haribhirupa kaṇvasya suṣṭutim    c divo amuṣya śāsato divaṃ yaya divāvaso     a atrā vi nemireṣāmurāṃ na dhūnute vṛkaḥ    c divo amuṣya śāsato divaṃ yaya divāvaso     a ā tvā grāvā vadanīha somī ghoṣeṇa vakṣatu    c divo amuṣya śāsato divaṃ yaya divāvaso     a pavasva soma mandayannindrāya madhumattamaḥ     a te sutāso vipaścitaḥ śukrā vāyumasṛkṣata     a asṛgraṃ devavītaye vājayanto rathā iva     a agniṃ hotāraṃ manye dāsvantaṃ vasoḥ sūnuṃ sahaso jātavedasaṃ vipraṃ na jātavedasam    c ya ūrdhvaro svadhvaro devo devācyā kṛpā    e ghṛtasya vibhrāṣṭimanu śukraśociṣa ājuhvānasya sarpiṣaḥ     a yajiṣṭhaṃ tvā yajamānā huvema jyeṣṭhamaṅgirasāṃ vipra manmabhirviprebhiḥ śukramanmabhiḥ    c parijmānamiva dyāṃ hotāraṃ carṣaṇīnām    e śociṣkeśaṃ vṛṣaṇaṃ yamimā viśaḥ prāvantu jūtaye viśaḥ     a sa hi purū cidojasā virukmatā dīdyāno bhavati druhantaraḥ paraśurna druhantaraḥ    c vīḍu cidyasya samṛtau śruvadvaneva yatsthiram    e niṣṣahamāṇo yamate nāyate dhanvāsahā nāyate  navama prapāṭhakaḥ  dvitīyo rdhaḥ   a agne tava śravo vayo mahi bhrājante arcayo vibhāvaso    c bṛhadbhāno śavasā vājamukthyaṃ dadhāsi dāśuṣe kave     a pāvakavarcāḥ śukravarcā anūnavarcā udiyarṣi bhānunā    c putro mātarā vicarannupāvasi pṛṇakṣi rodasī ubhe     a ūrjo napājjātavedaḥ suśastibhirmandasva dhītibhirhitaḥ    c tve iṣaḥ saṃ dadhurbhūrivarpasaścitrotayo vāmajātāḥ     a irajyannagne prathayasva jantubhirasme rāyo amartya    c sa darśatasya vapuṣo vi rājasi pṛṇakṣi darśataṃ kratum     a iṣkarttāramadhvarasya pracetasaṃ kṣayantaṃ rādhaso mahaḥ    c rātiṃ vāmasya subhagāṃ mahīmiṣaṃ dadhāsi sānasiṃ rayim     a ṛtāvānaṃ mahiṣaṃ viśvadarśatamagniṃ sumnāya dadhire puro janāḥ    c śrutkarṇaṃ saprathastamaṃ tvā girā daivyaṃ mānuṣā yugā     a pra so agne tavotibhiḥ suvirābhistarati vājakarmabhiḥ    c yasya tvaṃ sakhyamāvitha     a tava drapso nīlavānvāśa ṛtviya indhānaḥ siṣṇavā dade    c tvaṃ mahīnāmuṣasāmasi priyaḥ kṣapo vastuṣu rājasi     a tamoṣadhīrdadhire garbhamṛtviyaṃ tamāpo agniṃ janayanta mātaraḥ    c tamitsamānaṃ vaninaśca vīrudho ntarvatīśca suvate ca viśvahā     a agnirindrāya pavate divi śukro vi rājati    c mahiṣīva vi jāyate     a yo jāgāra tamṛcaḥ kāmayante yo jāgāra tamu sāmāni yanti    c yo jāgāra tamayaṃ soma āha tavāhamasmi sakhye nyokāḥ     a agnirjāgāra tamṛcaḥ kāmayantegnirjāgāra tamu sāmāni yanti    c agnirjāgāra tamayaṃ soma āha tavāhamasmi sakhye nyokāḥ     a namaḥ sakhibhyaḥ pūrvasadbhyo namaḥ sākanniṣebhyaḥ    c yuñje vācaṃ śatapadīm     a yuñje vācaṃ śatapadīṃ gāye sahasravarttani    c gāyatraṃ traiṣṭubhaṃ jagat     a gāyatraṃ traiṣṭubhaṃ jagadviśvā rūpāṇi sambhṛtā    c devā okāṃsi cakrire     a agnirjyotirjyotiragnirindro jyotirjyotirindraḥ    c sūryo jyotirjyotiḥ sūryaḥ     a punarūrjā ni varttasva punaragna iṣāyuṣā    c punarnaḥ pāhyaṃhasaḥ     a saha rayyā ni vartasvāgne pinvasva dhārayā    c viśvapsnyā viśvataspari     a yadindrāhaṃ yathā tvamīśīya vasva eka it    c stotā me gosakhā syāt     a śikṣeyamasmai ditseyaṃ śacīpate manīṣiṇe    c yadahaṃ gopatiḥ syām     a dhenuṣṭa indra sūnṛtā yajamānāya sunvate    c gāmaśvaṃ pipyuṣī duhe     a āpo hi ṣṭhā mayobhuvastā na ūrje dadhātana    c mahe raṇāya cakṣase     a yo vaḥ śivatamo rasastasya bhājayateha naḥ    c uśatīriva mātaraḥ     a tasmā araṃ gamāma vo yasya kṣayāya jinvatha    c āpo janayathā ca naḥ     a vāta ā vātu beṣajaṃ śambhu mayobhu no hṛde    c pra na ayūṃṣi tāriṣat     a uta vāta pitāsi na uta bhrātota naḥ sakhā    c sa no jīvātave kṛdhi     a yadado vāta te gṛhe mṛtaṃ nihitaṃ guhā    c tasyo no dehi jīvase     a abhi vājī viśvarūpo janitraṃ hiraṇyayaṃ bibhradatkaṃ suparṇaḥ    c sūryasya bhānumṛtuthā vasānaḥ pari svayaṃ medhamṛjro jajāna     a apsu retaḥ śiśriye viśvarūpaṃ tejaḥ pṛthivyāmadhi yatsambabhūva    c antarikṣe svaṃ mahimānaṃ mimānaḥ kanikranti vṛṣṇo aśvasya retaḥ     a ayaṃ sahasrā pari yuktā vasānaḥ sūryasya bhānuṃ yajño dādhāra    c sahasradāḥ śatadā bhūridāvā dharttā divo bhuvanasya viśpatiḥ     a nāke suparṇamupa yatpatantaṃ hṛdā venanto abhyacakṣata tvā    c hiraṇyapakṣaṃ varuṇasya dūtaṃ yamasya yonau śakunaṃ bhuraṇyum     a ūrdhvo gandharvo adhi nāke asthātpratyañcitrā bibhradasyāyudhāni    c vasāno atkaṃ surabhiṃ dṛśe kaṃ svarṇa nāma janata priyāṇi     a drapsaḥ samudramabhi yajjigāti paśyangṛdhrasya cakṣasā vidharman    c bhānuḥ śukreṇa śociṣā cakānastṛtīye cakre rajasi priyāṇi  navama prapāṭhakaḥ  tṛtīyo rdhaḥ   a āśuḥ śiśāno vṛṣabho na bhīmo ghanāghanaḥ kṣobhaṇaścarṣaṇīnām    c saṅkrandano nimiṣa ekavīraḥ śataṃ senā ajayatsākamindraḥ     a saṅkrandanenānimiṣeṇa jiṣṇunā yutkāreṇa duścyavanena dhṛṣṇunā    c tadindreṇa jayata tatsahadhvaṃ yudho nara iṣuhastena vṛṣṇā     a sa iṣuhastaiḥ sa niṣaṅgibhirvaśī saṃsraṣṭā sa yudha indro gaṇena    c saṃ sṛṣṭajitsomapā bāhuśardhyūgradhanvā pratihitābhirastā     a bṛhaspate pari dīyā rathena rakṣohāmitrāṃ apabādhamānaḥ    c prabhañjansenāḥ pramṛṇo yudhā jayannasmākamedhyavitā rathānām     a balavijñāyaḥ sthaviraḥ pravīraḥ sahasvānvājī sahamāna ugraḥ    c abhivīro abhisatvā sahojā jaitramindra rathamā tiṣṭha govit     a gotrabhidaṃ govidaṃ vajrabāhuṃ jayantamajma pramṛṇantamojasā    c imaṃ sajātā anu vīrayadhvamindraṃ sakhāyo anu saṃ rabhadhvam     a abhi gotrāṇi sahasā gāhamāno dayo vīraḥ śatamanyurindraḥ    c duścyavanaḥ pṛtanāṣāḍayudhyo smākaṃ senā avatu pra yutsu     a indra āsāṃ netā bṛhaspatirdakṣiṇā yajñaḥ pura etu somaḥ    c devasenānāmabhibhañjatīnāṃ jayantīnāṃ maruto yantvagram     a indrasya vṛṣṇo varuṇasya rājña ādityānāṃ marutāṃ śardha ugram    c mahāmanasāṃ bhuvanacyavānāṃ ghoṣo devānāṃ jayatāmudasthāt     a uddharṣaya maghavannāyudhānyutsatvanāṃ māmakānāṃ manāṃsi    c udvṛtrahanvājināṃ vājinānyudrathānāṃ jayatāṃ yantu ghoṣāḥ     a asmākamindraḥ samṛteṣu dhvajeṣvasmākaṃ yā iṣavastā jayantu    c asmākaṃ vīrā uttare bhavantvasmāṃ u devā avatā haveṣu     a asau yā senā marutaḥ pareṣāmabhyeti na ojasā spardhamānā    c tāṃ gūhata tamasāpavratena yathaiteṣāmanyo anyaṃ na jānāt     a amīṣāṃ cittaṃ pratilobhayantī gṛhāṇāṅgānyapve parehi    c abhi prehi nirdaha hṛtsu śokairandhenāmitrāstamasā sacantām     a pretā jayatā nara indro vaḥ śarma yacchatu    c ugrā vaḥ santu bāhavo nādhṛṣyā yathāsatha     a avasṛṣṭā parā pata śaravye brahmasaṃśite    c gacchāmitrānpra padyasva māmīṣāṃ kaṃ ca nocchiṣaḥ     a kaṅkāḥ suparṇā anu yantvenāngṛdhrāṇāmannamasāvastu senā    c maiṣāṃ mocyaghahāraśca nendra vayāṃsyenānanusaṃyantu sarvān     a amitrasenāṃ maghavannasmāñchatruyatīmabhi    c ubhau tāmindra vṛtrahannagniśca dahataṃ prati     a yatra bāṇāḥ sampatanti kumārā viśikhā iva    c tatrā no brahmaṇaspatiraditiḥ śarma yacchatu viśvāhā śarma yacchatu     a vi rakṣo vi mṛdho jahi vi vṛtrasya hanū ruja    c vi manyumindra vṛtrahannamitrasyābhidāsataḥ     a vi na indra mṛdho jahi nīcā yaccha pṛtanyataḥ    c yo asmāṃ abhidāsatyadharaṃ gamayā tamaḥ     a indrasya bāhū sthavirau yuvānāvanādhṛṣyau supratīkāvasahyau    c tau yuñjīta prathamau yoga āgate yābhyāṃ jitamasurāṇāṃ saho mahat     a marmāṇi te varmaṇā cchādayāmi somastvā rājāmṛtenānu vastām    c urorvarīyo varuṇaste kṛṇotu jayantaṃ tvānu devā madantu     a andhā amitrā bhavatāśīrṣāṇo haya iva    c teṣāṃ vo agninunnānāmindro hantu varaṃvaram     a yo naḥ svo raṇo yaśca niṣṭyo jighāṃsati    c devāstaṃ sarve dhūrvantu brahma varma mamāntaraṃ śarma varma mamāntaram     a mṛgo na bhīmaḥ kucaro giriṣṭhāḥ parāvata ā jaganthā parasyāḥ    c sṛkaṃ saṃśāya pavimindra tigmaṃ vi śatrūṃ tāḍhi vi mṛdho nudasva     a bhadraṃ karṇebhiḥ śṛṇuyāma devā bhadraṃ paśyemākṣabhiryajatrāḥ    c sthirairaṅgaistuṣṭuvāṃ sastanūbhirvyaśemahi devahitaṃ yadāyuḥ     a svasti na indro vṛddhaśravāḥ svasti naḥ pūṣā viśvavedāḥ    c svasti nastārkṣyo ariṣṭanemiḥ svasti no bṛhaspatirdadhātu    e Oṃ svasti no bṛhaspatirdadhātu   ityuttarārcikaḥ  iti sāmavedasaṃhitā samāptā