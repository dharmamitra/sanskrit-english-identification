Oṃ namo bhagavate śrīguṇasāgarāya 
natvā śrīśākyaketuṃ suragaṇasahitaṃ devadevādhidevaṃ
saṃsārābdheḥ plavantaṃ sakalaguṇanidhiṃ gautamaṃ buddhanātham 
saṃsāre siṃhanādaṃ sakalabhayaharaṃ dharmacchatraṃ munīndraṃ
vakṣye 'haṃ dharmaratnaṃ munivarakathitaṃ sarvalokābhilāṣam  DakO 
tadyathāśokabhūmīndraḥ kukkuṭārāmasaṃśritam 
upaguptaṃ punaḥ prāha dvāviṃśatikathotsukaḥ  DakO 
bhadanta śrotum icchāmi caityasevākathāṃ śubhām 
apy evaṃ dharmapīyuṣaṃ tvanmukhāmbujanirgatam  DakO 
iti vijñaptim ākarṇya upaguptaḥ samādiśat 
śṛṇv aśoka pravakṣyāmi dvāviṃśatyavadānakam  DakO 
I puṇyaprotsāhanakathā
viharati bhagavāñ chāstā saṃbuddho lokanāyakaḥ 
rājagṛhe mahodbhāse gṛddhakūṭe sukhālaye  Dak 
mahatā bhikṣusaṃghena sārdhaṃ dvādaśabhiḥ śataiḥ 
mahadbhir bodhisattvaiś ca aśītyā ca sahasrakaiḥ  Dak 
devadānavagandharvayakṣakiṃnaramānujaiḥ 
puraskṛtyārcitas tasthau pūrṇenduḥ khe grahair iva  Dak 
bhāsayan mahatā dīptyā parṣadgaṇaṃ vilokayan 
trikālakalyāṇaṃ dharmaṃ dideśa parṣadāṃ punaḥ  Dak 
 ādau kalyāṇaṃ madhye kalyāṇaṃ paryavasāne kalyāṇaṃ svartham suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśayati  
sma  
tadāhānanda ātmajñaḥ kṛtāñjalipuṭo mudā 
sarvajñaṃ dharmarājaṃ taṃ natvā bhaktipuraḥsaraḥ  Dak 
bhagavañ chrotum icchāmi narāṇāṃ hitakāmyayā 
dharmāṇām uttamaṃ dharmaṃ vada vādīndra vādirāṭ  Dak 
iti saṃprārthite tena śākyasiṃhas tataḥ svayam 
samādhiṃ vidadhe tatra dharmasaṃdarśanaṃ varam  Dak 
athāsya subhrūvivarād babhūva vinirgatā sā prahatāndhakārā 
sarvāsu dikṣu pratibhāsiteva madhyāhnasūryasya gabhastimālā  Dak 
athāsya śiṣyāḥ parṣadbhir bhagavantam avākiran 
supuṣpair vāyunā ghūrṇā nagaṃ bālalatā iva  Dak 
cacāla vasudhā sābdhiḥ ṣaḍvikārātha sācalā 
papāta puṣpaṃ meghebhyo nedur vādyaṃ surarṣayaḥ  Dak 
atha devagaṇāḥ sarve cāyānti gṛddhakūṭake 
brahmaśaṃkaraśakrāś ca hariḥ kāmeśvarādayaḥ  Dak 
asurāḥ khagagandharvāḥ kiṃnarāś ca mahoragāḥ 
lokapālās tathānye 'pi dhṛtarāṣṭrādayas tathā  Dak 
tatra pradakṣiṇīkṛtya bhagavantaṃ nipatya ca 
devāś cānye gaṇāḥ sarve pratasthur vismayāt puraḥ  Dak 
atha śrībhagavāñ chāstā vyutthāya ca samādhinā 
parṣadgaṇaṃ samālokya prahasan tūṣṇīm abhūt tadā  Dak 
athānando mahāvijñaḥ jñātvādhivāsanaṃ muneḥ 
āsanāt sahasotthāya bhagavantam uvāca saḥ  Dak 
bhagavan pātum icchāmi tvanmukhāmbhojanirgatam 
vākpīyūṣaṃ tṛṣārto 'pi girijaṃ kam ivārditaḥ  Dak 
kaś cin mahādhano loke vidvān bhogī ca bhāgyavān 
daridro vyādhito duḥkhī śilpavān ko 'pi bāliśaḥ  Dak 
suraloke gataḥ kaś cin niraye cātidāruṇe 
kena karmavipākena tādṛk syād bhagavan katham  Dak 
tat sarvaṃ brūhi vādīndra sarvalokahitārthaka 
mayi cānugrahaṃ kṛtvā bhavāmbhodhinimagnake  Dak 
evam ukte 'tha bhagavān uvāca bhikṣusattamam 
sarvalokahitārthāya svaṃ prabhāvaṃ pradarśayan  Dak 
mahābhāgeti sattvānāṃ yat tac ced dhṛdi rocate 
ṣaṭsu gatiṣu magnānāṃ tac chṛṇuṣva śubhāśubham  Dak 
śrutapūrvaṃ mahābhāga sadasac ceti jīvinām 
caturyoniṣu saṃjātāḥ pṛthakkarmagatāḥ sadā  Dak 
aṇḍajāḥ svedajā aupapādukāś ca jarāyujāḥ 
khagādyā aṇḍajāḥ proktā mānavādyā jarāyujāḥ  Dak 
svedajāḥ kṛmikīṭādyā devādyā aupapādukāḥ 
dṛśyante karmaṇā caite vrataśīlena dhīmatā  Dak 
teṣāṃ gativiśeṣeṇa jāyante prāṇinas tathā 
caturdvīpe mahotsāhe pūrvakarmavipākagāḥ  Dak 
ṣaḍgatau saṃbhavā bhūtā adhamottamamadhyamāḥ 
bhikṣo karmavipākena gatis teṣāṃ pṛthak pṛthak  Dak 
śubhāśubham idaṃ karma kāyavākcittajaṃ tataḥ 
phalaṃ bhukte janas tasya lokottare ca laukike  Dak 
athāha punar ānando bhagavantaṃ jagadgurum 
pāpānāṃ mūlalokānāṃ vyaktayas tvaṃ pradarśaya  Dak 
kāyavāṅmanasā karma kāni kāni kṛtāni ca 
yat sarvaṃ tad viśeṣaṃ ca vada me vādipuṃgava  Dak 
bhagavān āha 
śubhāśubhaphalaṃ nṝṇāṃ yac chṛṇuṣva sphuṭaṃ tataḥ 
dharmeṇa prāpyate modam amodam aśubhodbhavam  Dak 
punaś ca vistareṇa 
kāyaduścaritaṃ karma tridhā bhinnaṃ prakāśitam 
adattaprāṇātipātaḥ kāmamithyā tathaiva ca  Dak 
vākduścaritaṃ karma caturvidhaṃ prakāśitam 
mṛṣāpiśunapāruṣyaṃ saṃbhinnety āha dhīmatā  Dak 
manoduścaritaṃ karma tridhā bhinnaṃ vidur budhāḥ 
abhidhyā caiva vyāpādamithyādṛṣṭi trayovidhāḥ  Dak 
yo dayāṃ saṃtyajed drohī paraprāṇivadhādinā 
tāḍanahiṃsakarmādiḥ prāṇipātas tad ucyate  Dak 
paraviṣayalobhena anyāyena balena ca 
cauryāsatyaadharmeṇa adattagrahaṇaṃ viduḥ  Dak 
vratinī dharmacāriṇyo 'śucī veśyāḥ parastriyaḥ 
saṃbandhini prasaṅgādi kāmamithyā tad ucyate  Dak 
viṣayeṣu ca lobheṣu sneheṣu ca bhayeṣu ca 
asatyena probodhāya mṛṣāvādas tad ucyate  Dak 
svadoṣam guptavān yena paradoṣaḥ prakāśyate 
śāpayen marmadigdhena pāruṣyavacanaṃ viduḥ  Dak 
durvṛttivyavahāreṇa bandhumitraṃ virudhyate 
svena ca guṇalabdhāya paiśunyaṃ vidadhā mataḥ  Dak 
yasyāgre bhinnavādena paracittam adhīrayan 
parasparavidveṣaṃ syāt saṃbhinna vidadhā mataḥ  Dak 
paradravyādisaṃpattiṃ lobhacittena tarkayan 
tad abhidhyā iti jñeyaṃ durjanaḥ parisevyate  Dak 
paradehādisaṃpattau kucittena sa śāpayet 
amaṅgalaṃ bhavatv iti vyāpādo 'yaṃ sa ucyate  Dak 
paratra pāpapuṇyaṃ na sukhaduḥkhaṃ na vidyate 
durbodhaśāstraṃ śrutvā ca mithyādṛṣṭiḥ sa nāstikaḥ  Dak 
evaṃ daśākuśalena pāpenaiva sa bāliśaḥ 
paratra yamadūtena nānāpīḍāṃ pratapyati  Dak 
tasmāc coktaṃ mayānanda dehavṛkṣaphalodayam 
yena yena kṛtaṃ karma tena tena prabhuñjate  Dak 
janmanāśajarāvīcau nimagnāḥ prāṇino hrade 
tasmād bhīyā mahābhīme bhujaṅge bhītimān iva  Dak 
devāsuramanuṣyāś ca tiryakpretāś ca nārakāḥ 
ṣagatau jāyate tasmiñ śubhāśubhena karmaṇā  Dak 
iti śrutvā athānando lokānām anuśocayan 
bhītasaṃsāradurvāraḥ saṃharṣitatanuruhaḥ  Dak 
athāsanāt samutthāya maitreyo damitendriyaḥ 
lokānāṃ ca hitārthāya avocaj jagatāṃ prabhum  Dak 
bhagavan buddha vīreśa jagadānandavardhana 
dākṣiṇyam phalasaṃpūrṇaṃ bhāṣasva vividhaṃ varam  Dak 
puṇyotsāhanaṃ śravaṇaṃ durlabhaṃ tyāgapuṇyayoḥ 
bimbasnānam tathā gandhaṃ chattram dhātvāvaropaṇam  Dak 
maṇḍalaṃ bhojanaṃ pānaṃ vastraṃ puṣpādivarṇanam 
praṇāmojjvālikādīpaṃ vihāraṃ śayanāsanam  Dak 
kṣetraṃ vicitraṃ caivāntam ity etā bahudhā bhṛśam 
kathā dvāviṃśatiḥ saṃkhyā vada me vādirāṭ prabho  Dak 
śīlakṣāntiṃ tathā vīryaṃ dhyānaṃ prajñā tathaiva ca 
ṣaḍ eva pāramitāḥ sarvā bhāṣasva bhagavan mune  Dak 
bhagavān āha 
sādhu sādhu tva maitreya lokānāṃ hitakāraka 
puṇyotsāhakathāṃ bhavyāṃ śṛṇuṣva maitramānasa  Dak 
mānuṣyaṃ samavāpya duṣkaraśatair labdhvā durāpaṃ kṣaṇaṃ
mṛtyau niṣpratikāradāruṇatare nityaṃ puraḥsthāyini 
pātheyaṃ damadānasaṃyamamayaṃ yair na prabhūtaṃ kṛtaṃ
saṃsārogramaruprapātapatitāḥ prāpsyanti duḥkhāni te  Dak 
mānuṣyaṃ durlabhaṃ prāpya vidyutphenormibhaṅguram 
mānusye 'py akṣaṇaprāpte tadā puṇyaṃ kathaṃ smaret  Dak 
mānuṣyatvaṃ samāsādya tara duḥkhamahānadīm 
puṇyam evātra kurvīta yataś cintāmaṇir nṛṇām  Dak 
yasyānubhāvān mānuṣyaṃ prāptaṃ bhūyo 'pi sāṃpratam 
puṇyaṃ tad vardhayasveha yasmād dhetuḥ sukhasya te  Dak 
mānuṣyaṃ yadupāśrayeṇa bhavatā labdhaṃ punaḥ sāṃprataṃ
rūpaudāryakulonnatiprabhṛtibhir yuktaṃ vicitrair guṇaiḥ 
tat puṇyaṃ suhṛd eka eva jagatāṃ bandhuś ca janmāntare
tasmāt tūrṇam idaṃ kuru tvam asakṛt sarvārthasaṃpatkaram  Dak 
lakṣmīniketaṃ yadupāśrayeṇa prāpto 'si lokābhimataṃ prabhutvam 
tāny eva puṇyāni vivardhayethā na karṣaṇīyo hy upakāripakṣaḥ  Dak 
viramata pāpataḥ kuruta puṇyam udārataraṃ
damayata durdamaṃ viṣayalolamanasturagam 
bhavata munīndravat parahitābhiratāḥ satataṃ
daśati na yāvad eva maraṇāhir asahyaviṣaḥ  Dak 
iti dvāviṃśatyavadānakathāyāṃ puṇyaprotsāhanakathā prathamaḥ paricchedaḥ 
II dharmaśravaṇaprotsāhanakathā
jalanidhikūrmakarṇayugarandhrasamāgamavat
kṣaṇam anavāpyam adbhutam imaṃ samavetya calam 
praśamapuraikavarma vinipātabhayāpaharaṃ
śṛṇuta sudurlabhaṃ kṣaṇam apīha muner vacanam  Dak 
yad durlabhaṃ kalpaśatair anekair mānuṣyam aṣṭākṣaṇadoṣamuktam 
tat sāmprataṃ prāptam ato bhavadbhiḥ kāryo hi dharmaśravaṇāya yatnaḥ  Dak 
pallavāgrajalabinducañcale kleśajālapariveṣṭite bhave 
yo na cintayati karmasatpathaṃ tasya janma bhavatīha niṣphalam  Dak 
na narakagataiḥ pretais tiryaggatair vikalendriyair
amaragurubhiḥ pratyantasthaiḥ kudṛkkaravikṣataiḥ 
munisavitari prajñāloke na cānudite jine
sanaravibudhaiḥ śakyam pātuṃ munīndravaco 'mṛtam  Dak 
tasmāt kukāryaṃ vyapahāya sarvaṃ matvā svakāryaṃ paramāryadharmam 
śrotavya eva prayatena dharmo yasmād ataḥ sarvaguṇā bhavanti  Dak 
maunīndraṃ vākyaratnaṃ janayati sudhiyām etad ādau pramodaṃ
śrotrāpāte tataś ca prabalagurughanadhvāntavṛndaṃ nihanti 
cintādhyānāvasāne sphuṭayati sakalaṃ janmacakraprabandhaṃ
niḥśeṣātaṅkapaṅktiṃ vighaṭayati sadā sarvasaṃpannidhānam  Dak 
harati tīvrabhavaprabhavāpadaṃ diśati nirvṛtisaukhyam anuttaram 
tad idam evam avetya muner vacaḥ śṛṇuta saṃprati nirmalamānasāḥ  Dak 
iti dvāviṃśatyavadānakathāyāṃ dharmaśravaṇaprotsāhanakathā dvitīyaḥ paricchedaḥ 
III manuṣyadurlabhakathā
yat prāpya janmajaladher api yānti pāram āropayanti śivam uttamabodhibījam 
cintāmaṇer api samabhyadhikaṃ guṇaughair mānuṣyakaṃ ka iha tad viphalīkaroti  Dak 
yo mānuṣyaṃ kuśalavibhavaiḥ prāpya kalpair analpair
mohāt puṇyadraviṇam iha na svalpam apy ācinoti 
so 'smāl lokāt param upagatas tīvram abhyeti śokaṃ
ratnadvīpād vaṇig iva gataḥ svaṃ gṛhaṃ śūnyahastaḥ  Dak 
nākuśalaiḥ karmapathair mānuṣyaṃ labhyate punaḥ 
alabhyamāne mānuṣye duḥkham eva kutaḥ sukham  Dak 
nātaḥ paraṃ vañcanāsti na ca moho 'sty ataḥ param 
yad īdṛśaṃ kṣaṇaṃ prāpya na kuryāt kuśalaṃ bahu  Dak 
ekakṣaṇakṛtāt pāpāt avīcau kalpam āsyate 
naikajanmakṛtāt pāpāt kā punaḥ sugatau kathā  Dak 
ata evāha bhagavān mānuṣyam atidurlabham 
mahārṇavayugacchidrakūrmagrīvārpaṇopamam  Dak 
iti dvāviṃśatyavadānakathāyāṃ manuṣyadurlabhakathā tṛtīyaḥ paricchedaḥ 
IV dānakathā
annapānaśayanāsanasaṃpad ratnamālyavasanābharaṇāni 
kīrtir uttamaguṇāś ca yuvatyo dānataḥ kathitam etad aśeṣam  Dak 
ājñādīptir bhogasaṃpat prakṛṣṭā rūpaudāryaṃ varṇamādhuryam ojaḥ 
vākṣaubhāgyaṃ kāntir ārogyam āyur etad dānād iṣṭam iṣṭaṇ phalaṃ ca  Dak 
aśvāḥ kṣaumāṇi nāgā bahukusumasitaṃ cāmaraṃ cātapatraṃ
saudhaṃ saṃgītigarbhaṃ madhupaṭaharavāḥ puṣpamālā yuvatyaḥ 
bhojyaṃ ratnādihārāḥ puranagaramahī ceśitā devalokaṃ
saṃbuddhatvaṃ ca buddhaiḥ kathitam iha phalaṃ dānakalpadrumasya  Dak 
yan nīlotpalakomalāmaladalapraspardhinetrāḥ striyaś
cañcanmekhalacumbitorujaghanā visrastaraktāṃśukāḥ 
dāsyaṃ yānti vikampitastanataṭā vyāvalgitabhrūlatās
tan mātsaryakapāṭapāṭanapaṭor dānasya visphūrjitam  Dak 
aśvaiś cāmarabhāranāmitaśirorūpaiḥ khalīnonmukhair
nāgair bhinnamadaiś ca yan naravarā gacchanti chattrocchrayaiḥ 
bhṛtyaiḥ sābharaṇaiḥ kṛtāñjalipuṭair abhyarcyamānāḥ
sadā tad dānasya phalaṃ vadanti munayaḥ pūrvārjitasyedṛśam  Dak 
hārair vajravicitrahemavalayair yat pārthivā bhūṣitāḥ
keyūrair mukuṭaiś ca ratnakhacitaiḥ siṃhāsanasthāḥ sadā 
madhye 'ntaḥpurikājanasya vividhaiḥ krīḍanti vikrīḍitais
tad dānasya phalam vadanti munayaḥ śārdūlavikrīḍitam  Dak 
prāsāde maṇiratnahemakhacite chattradhvajālaṃkṛte
vīnāvallariveṇugītamudite ratnaprabhodbhāsite 
yac chakro ramate śacīsahacaro yoṣitsahasrākule
tad dānasya phalaṃ vadanti munayaḥ pūrvārjitasyedṛśam  Dak 
dātā priyatvam upayāti janasya śaśvat saṃsevyate ca bahubhiḥ samupetya sadbhiḥ 
kīrtiś ca dikṣu visaraty amalaṃ yaśo 'sya tat tat padaṃ samupayāti viśārado 'sau  Dak 
bhedāt kāyasya deveṣv avikalavividhottaptabhogāspadeṣu
prāpyotpattiṃ vicitrastabakakusumitasphītakalpadrumeṣu 
udyāneṣu prakāmaṃ suciram atisukhaṃ nandanādiṣv akhinnaḥ
prāpnoty utkṛṣṭarūpāmarayuvatijanaiḥ sevyamānaḥ pradānāt  Dak 
dānaṃ nāma mahānidhānam anugaṃ caurādyasādhāraṇaṃ
dānaṃ matsaralobhadoṣarajasaḥ prakṣālanaṃ cetasaḥ 
saṃsārādhvapariśramāpanayanaṃ dānaṃ sukhaṃ vāhanaṃ
dānam naikasukhopabhogasumukhaṃ sanmitram ātyantikam  Dak 
śroṇīsaṃgatamekhalāḥ kalagiro līlācalaikabhruvaḥ
karṇāsannaviśālacārunayāḥ keśāntasaktasrajaḥ 
yad dāsyaṃ svayam aṅganāḥ sukṛtinām āyānti pīnoravas
tan māhātmyam uvāca saṃbhṛtaphalaṃ dānasya śauddhodaniḥ  Dak 
paryasyatsahakārabhaṅgasurabhi preṅkhannimagnotpalaṃ
śrīmatkāñcanabhājane vinihitaṃ bhandhūkatāmraṃ madhu 
kāminyā śapathopanītam asakṛd yat pīyate kāminā
hetuṃ tatra vadanti śuddhamatayo dānaṃ paraṃ śreyasaḥ  Dak 
iti dānaguṇān niśamya saumya prayatātmā kuru dāna eva yatnam 
tribhavāgramahābhaye narāṇāṃ na hi dānāt param asti bandhur anyaḥ  Dak 
iti dvāviṃśatyavadānakathāyāṃ dānakathā caturthaḥ paricchedaḥ 
V puṇyakāmakathā
yad dṛśyate jagati cārutaraṃ priyaṃ vā rūpaṃ kulaṃ priyajano vibhavāḥ sukhaṃ vā 
tat puṇyaśilpikṛtam eva vadanti santaḥ kalyāṇakāripuruṣasya tu puṇyam etat  Dak 
atyucchritonnatasitadhvajapaṅkticitrair nāgāśvapattirathasaṃkuṣubhitair balaughaiḥ 
uddhūtacāmaravirājitagātraśobhāḥ puṇyādhikāḥ kṣitibhujo bhuvi saṃcaranti  Dak 
kauśeyakāśikadukūlavicitravastrā muktāvalīkanakaratnavibhūṣitāṅgāḥ 
yat ke cid eva puruṣāḥ śriyam udvahanti puṇyasya pūrvacaritasya kṛtapraśaṃsā  Dak 
āyuḥ sudīrghaṃ sukule ca janma kāntaṃ vapur vyādhibhayaṃ na cāsti 
dhanaṃ prabhūtaṃ parivārasaṃpad bhavanti puṇyasya mahāvipākāt  Dak 
yac cakravartī pravarais tu ratnaiḥ sahasraputraiś ca samanvito 'pi
samudrasīmāṃ bubhuje dharitrīṃ tat puṇyaratnasya phalaṃ viśālam  Dak 
vicitrapadmottamamadhyasaṃsthitaḥ surāsurendrādisadānamaskṛtaḥ 
yad brahmalokaṃ tv abhibhūya tejasā brahmā sadā bhāti tad eva puṇyataḥ  Dak 
yad devanāgāsurasiddhasaṃghair gandharvayakṣottamakinnaraiś ca 
saṃpūjyate devaguruḥ sadaiva tat puṇyaratnasya phalaṃ viśālam  Dak 
rūpaṃ vīryaṃ ca śilpaṃ ca vihāya vivaśā narāḥ 
paralokam ito yānti karmavāyubhir īritāḥ  Dak 
puṇyaṃ tv ekam ihātyantam anugāmi sukhodayam 
puṇyam anyair ahāryatvād dhanānāṃ paramaṃ dhanam  Dak 
ye merum api vegena vikiranti diśo daśa 
te 'pi puṇyasya bhaṅgāya nālaṃ pralayavāyavaḥ  Dak 
saṃvartasalilodvṛttaniraṅkuśavisarpiṇā 
puṇyaṃ na kledam āyāti catuḥsāgaravāriṇā  Dak 
pradīptakiraṇāṅgāraiḥ saptabhir bhāskarānalaiḥ 
kṣitau vā dahyamānāyāṃ puṇyam ekaṃ na dahyate  Dak 
iti śrutvātha maitreyaḥ satyam eva muner vacaḥ 
bhītisaṃsāradurvāraḥ saṃharṣitatanuruhaḥ  Dak 
tataḥ sa maitreyo harṣaiḥ śrutvātha vacanaṃ muneḥ 
jinapādāmbujaṃ natvā idam āha tathāgatam  Dak 
sthāpanaṃ buddhabimbānāṃ jīrṇoddhārādikaṃ punaḥ 
kīdṛśaṃ syāt phalaṃ teṣāṃ caityānāṃ jinadhātukām  Dak 
bhagavān āha 
jīrṇoddhāraka stūpānāṃ bimbānāṃ sugatasya ca 
ṛddhibalasamāyuktaś cakravartisamo bhavet  Dak 
puṇyavān balavān bhūtvā na tasya vikalendriyaḥ 
tataś cānte sukhaṃ bhuktvā saṃbuddhatvaṃ prajāyate  Dak 
maitreya āha 
bhagavañ jinaśārdūla sādhu ślāghyo 'si yad vibho 
kena cit kṛtam astīti vada me jñānasāgara  Dak 
evam ukte 'tha bhagavāṃl lokānāṃ vismayāya ca 
nimittam ekam akarot tūṣṇīṃ bhūtvātra tiṣṭhati  Dak 
tadā vidyud ivākāśād āgataḥ kiraṇojjvalaḥ 
avabhāsya sabhāṃ sarvāṃs teṣāṃ kautūhalam abhūt  Dak 
maitreya āha 
bhagavann idam āścaryaṃ ko hetur idam adbhutam 
kasyaiṣa viṣayābhāsa āgataḥ kiraṇojjvalaḥ  Dak 
bhagavān āha 
maitreya ratnavyūhasya vimānasya nṛpasya ca 
prabhā āgatya sarvatra bhāsayanti samantataḥ  Dak 
maitreya āha 
bhagavan nūnam asyeyaṃ prabhayāgatam īdṛśam 
kenedṛśaprabhāṃ prāpto hetubhūtaṃ ca me hṛdi  Dak 
bhagavān āha 
atredānīn tu maitreya darśayiṣyāmy amuṃ nṛpam 
pūrvasya kuśalenāpi prabhāvo 'sya maharddhikaḥ  Dak 
atha sa rājā ratnavyūho ratnavimānam āruhya gaganadeśād ṛddhyā yena bhagavāṃs tenopasaṃkrānta upasaṃkramya sahasā tatrānuprāpto 'bhūt 
atha sa rājā bhagavantaṃ dvātriṃśatā lakṣaṇaiḥ samanvāgataṃ suvarṇavarṇaṃ sūryasahasrātirekaprabhāvirājitagātraṃ
bhagavantaṃ dṛṣṭvā prasādajāto vimānād avatīrya tripradakṣiṇīkṛtya bhagavataḥ pādayoḥ
praṇipatyaikānte sthitavān 
atha papraccha bhagavāñ jānann eva nṛpāgamam 
kuśalaṃ tava rājendra bāhyābhyantaram eva ca  Dak 
vadeti tvaṃ mahābhāga saṃgataṃ dharmavatsalaḥ 
mokṣadaṃ nṛpaśārdūla hitaiṣī sattvavallabhaḥ  Dak 
atha so 'ñjalim ābadhya kṛtvā pradakṣiṇatrayam 
nivedya copahārāṇi praṇamyovāca taṃ gurum  Dak 
evaṃ vicintyamānasya bhagavan kuśalaṃ tvayā 
śreyo 'rthinā me sarvatra guruṇaivāntyavāsinaḥ  Dak 
nānyakāryaṃ me bhagavan tat tava darśanecchayā 
śravaṇāya sadā dharmaṃ tenāham iha āgataḥ  Dak 
bhagavān āha 
deśayiṣyāmi te samyak tvam asi nṛpasattama 
dharmāṇāṃ nītibhūtānāṃ bhājanatvaṃ mahībhuja  Dak 
śṛṇu rājan mahābāho rājñāṃ dharmavarottamam 
rājadharmabalaṃ rakṣa nītimārgaṃ samācara  Dak 
tadyathā 
yathaiva vṛkṣaṃ phalinaṃ sapuṣpaṃ saṇrakṣayet paurajanān ajasram 
ādhārabhūtān nṛpateś ca nityaṃ bhūpāla itthaṃ kuru sarvataḥ syāt  Dak 
phalodayaṃ pākavaśād yathaiva guṇo 'sti svādaṃ ca rasaṃ tathaiva 
balo jayaśrī na bhaven nareśa itthaṃ pi te ca prabalo janānām  Dak 
punaś ca śṛṇu mahārājan 
pāpe pravartate bālo janaḥ śūnyaṃ vilokayan 
rātrau ghanāndhakārāyāṃ kālo 'yaṃ pāpakarmaṇaḥ  Dak 
kṛtātmāno 'bhisanty eva munayo divyacakṣuṣaḥ 
kva cit kiṃ cana śūnyaṃ vā dikṣu pūrṇās tapodhanaiḥ  Dak 
tatas tx x niratātmā bhava bhūmipasattama 
varaṃ kapālam ādāya dviṣadveśmaniveśana  Dak 
pāpakārī sukhecchaś ca yatra yatrābhigacchati 
tatra tatraiva tatpāpair duḥkhaśastrair vihanyate  Dak 
manorathaḥ śubhakṛtāṃ yatra yatraiva gacchati 
tatra tarāpi tatpuṇyaiḥ phalārgheṇābhipūjyate  Dak 
tasmāt sarvaṃ prayatnena tyaktavyaṃ pāpasaṃcayam 
nirjitya dveṣasaṃrambhaṃ śubhe karma samācara  Dak 
na ca dveṣasamaṃ pāpaṃ na ca kṣāntisamaṃ tapaḥ 
tasmāt kṣāntiṃ prayatnena bhāvayed vividhair nayaiḥ  Dak 
manaḥ śamaṃ na gṛhṇāti na prītisukham aśnute 
na nidrāṃ na dhṛtiṃ yāti dveṣaśalye hṛdi sthite  Dak 
na dviṣantaḥ kṣayaṃ yānti durjanā gaganopamāḥ 
mārite krodhacitte tu naśyante sarvaśatravaḥ  Dak 
vikalpendhanadīptena jantuḥ krodhahavirbhujā 
dahaty ātmānam evādau paraṃ dhakṣyati vā na vā  Dak 
jarā rūpavatāṃ krodhaḥ tamaś cakṣuṣmatām api 
vadho dharmārthakāmānāṃ tasmāt krodhaṃ nivārayet  Dak 
aniṣṭakaraṇāj jātam iṣṭasya ca vighātanāt 
krodhaṃ yo hanti nirbandhāt sa sukhīha paratra ca  Dak 
tasmād dveṣaṃ vinirjitya cittaṃ rakṣa prayatnataḥ 
na śikṣā rakṣituṃ śakyā calaṃ cittam arakṣatā  Dak 
adāntā mattamātaṅgā na kurvantīha tāṃ vyathām 
karoti yām avīcyādau muktaś cittamataṅgajaḥ  Dak 
baddhaś cec cittamātaṅgaḥ smṛtirajjvā samantataḥ 
bhayam astaṃgataṃ sarvaṃ sarvakalyāṇam āgatam  Dak 
tasmāc cittaṃ samādhāya smṛtvā rakṣa prayatnataḥ 
cittād eva hi sarvatra bhayaṃ bhadraṃ ca jāyate  Dak 
cittarakṣāvrataṃ tyaktvā kim anyair bahubhir vrataiḥ 
evaṃ buddhvā sadā rājan dharmeṇa pālaya prajāḥ  Dak 
punaś ca mahārāja 
yo 'sau drumo dāmaphalaṃ cinoti na vindati svādu ca hanti bījam 
kṣiṇoti deśaṃ karadurvahatvāt dharmaṃ nṛpo vai na ca nandatīti  Dak 
tasmād anītyā na daṇḍayet prajā nyāyena rājyaṃ pratipālayasva 
nṛpāś ca yeṣāṃ guṇam āvahanti teṣāṃ prajānāṃ pravahanti duḥkham  Dak 
punaś ca mahārāja 
svaduḥkhaduḥkhī paraduḥkhato 'pi sukhī svasaukhyaiś ca paraiḥ samānam 
itthaṃ nṛpā ye satataṃ bhavanti rājñāṃ sadā sarvaguṇā bhavanti  Dak 
dharmeṇa rājyaṃ paripūrayanti dharmeṇa lakṣmīḥ satataṃ vahanti 
dharmeṇa lokān paritarpayanti dharmeṇa kāmān sahasā labhante  Dak 
punaś ca 
dānena bhogā na paropatāpān nājñānamohāt paralokavantaḥ 
parapratāpād yad ihaiva bhogās te prāpnuvante paralokaduḥkhāḥ  Dak 
ātmā nadī bhārata puṇyatīrthā satyodakā śīlataṭā dayormiḥ 
atrābhiṣekaṃ kurute pravīṇa na vāriṇā śudhyati cāntarātmā  Dak 
satyena śaucyaṃ na jalapraveśād dehasya bāhyamalam eva nāśam 
satyena tiṣṭhanti sadaiva devāḥ sthitiḥ pṛthivyāḥ khalu eva satyaiḥ  Dak 
śīlena svargā na giriprapātāt śīlena tulyā na bhavanti rakṣāḥ 
duḥśīlaśailāt skhalitā manuṣyāḥ patanti duḥkheṣu mahārṇaveṣu  Dak 
jñānena mokṣaṃ na śarīraśoṣāt varṣeṇa ārdraṃ na paraṃ nidāghaiḥ 
jñānair vihīnaḥ puruṣaḥ sa eva yathaiva paṅkasya sarassu snātaḥ  Dak 
iti śrutvātha rājendraḥ saṃharṣitatanūruhaḥ 
saṃsāre ca mahāghore katham uttārayāmy aham  Dak 
athāsau bhūpatīndreśaḥ saṃsārabhayabhītayā 
prasanno bhagavati buddhe cakāra śaraṇaṃ punaḥ  Dak 
bhagavan buddha vīreśa śrutvā me rocate manaḥ 
saṃbodhau vyākaroṣi tvaṃ yācayāmīty ahaṃ prabho  Dak 
atha śrībhagavāñ chāstā jñātvā tasyāśayaṃ śubham 
vyākārṣīd acireṇaiva tathāgato bhaviṣyasi  Dak 
arhan ratnākaro nāma saṃbuddho lokanāyakaḥ 
dharmarājo jagannāthaḥ sarvajño 'rhan munīśvaraḥ  Dak 
sarvavidyādhipaḥ śāstā guṇākaro bhaviṣyasi 
buddhakāryaṃ tataḥ kṛtvā dīrghakālaṃ ca sthāsyati  Dak 
 atha sa bhūpatīndreśas tasya satyāśiṣaṃ pratigrāhyādau praṇamya pramodād gamisyāmīty ārocya vimānam āruhya ṛddhyā labdhalābha iva vaṇik svagṛhaṃ  
prākramat śrīsvam eva rājyam  
iti dvāviṃśatyavadānakathāyāṃ puṇyakāmakathā pañcamaḥ paricchedaḥ 
VI jīrṇoddhāraṇabimbakathā
tataḥ kautūhalajātā bhikṣavo bhagavantam etad avocat 
bhagavan kena puṇyena kuśalena ca karmaṇā 
sa rājātyabhirūpo 'yaṃ darśanīyamanoharaḥ  Dak 
kasyā nagaryāḥ sarūpo mānujasyedṛśaṃ varam 
lāvaṇyarddhisamāpanno devasyāpi sudurlabhaḥ  Dak 
bhagavan āha 
bhikṣavo 'sau mahīpālo mahāpuṇyaprabhojjvalaḥ 
vaiśālyāś ca nagaryāś ca ratnavyūho nṛpottamaḥ  Dak 
nagarī kīdṛśī syāc ca ṛddhā sphītamanoramā 
subhikṣā ramaṇīyā ca sujanaiḥ kovidair vṛtā  Dak 
ṣoḍaśayojanāyāmavyāyāmaṃ ca tathaiva ca 
nānotsavasamāyuktā dūrād dūragadurjanā  Dak 
yathā paurajanacittaṃ tathā rājñaḥ samaṃ manaḥ 
viśālodyānasaṃpannā puṣkariṇīsuśobhitā 
pārśve tu vāditā eva pakṣiṇo bhṛṅganisvanaiḥ  Dak 
mahiṣī tasya saṃpannā śubhavyūhaḥ sa tatsutaḥ 
darśanīyo 'bhirūpaś ca puṣpadhanveva rūpavān  Dak 
sakropacārakaṃ sarvaṃ rājalakṣmīṃ ca prāptavān 
dhanurvidyāsamāyuktaḥ śāstravidyāsupāragaḥ  Dak 
maharddhibalasaṃpannaś cakravartisamaprabhaḥ 
śāstrāgamavidhijñaś ca kṛtakṛtyaḥ sa vijñavān  Dak 
īdṛśo rājaratneśaḥ sarvaloke pratāpavān 
pūrvakuśalakarmaṇā prāptavān īdṛśaṃ phalam  Dak 
maitreya uvāca 
bhagavann aparaṃ kena kuśalamūlena samanvāgataḥ sa rājā īdṛśo vibhūtir āsīt kena karmaṇeti 
bhagavān āha 
maitreya śṛṇu 
bhūtapūrvaṃ sa maitreya pūrvajanmani nāvikaḥ 
nityaṃ samudratīreṣu vasati nāvikaḥ sa ca  Dak 
nāgatā vaṇijaḥ ke cit tasya durdaivayogataḥ 
tasmād duḥkhī mahākaṣṭī tarapaṇyaṃ grahaṇaṃ na hi  Dak 
atha sa cintayām āsa hā hā karma mamādhunā 
kiṃ kartavyam idānīṃ me na prāptam annam ādikam  Dak 
kasyāpi īdṛśaṃ duḥkhaṃ mā bhavatu kadā cana 
ity evaṃ manasā cintya jinaṃ smaran sa tiṣṭhati  Dak 
tataḥ sa nāvikas tatra sthātuṃ na ramate manaḥ 
tasmāt samudratīrād anucaṅkramyamāne kasmiṃś cit sthāne
tathāgatadhātustūpajīrṇanātivistaraṃ caityam ekaṃ dadarśa 
taṃ caityaṃ gopālakāḥ krīḍayā pāṣāṇeṣṭakācarcitabhagnitāścaityodaraṃ dṛṣṭvā vimṛśyety uvāca 
kena pāpātmanā yena caityabhaṅgaṃ ca yat kṛtam 
aśobhanam idaṃ caityaṃ saṃskāraṃ kriyate mayā  Dak 
tat saṃskāraṃ kṛtaṃ tena yatra bhagnādi tatra ca 
śīrṇacarcitasthāneṣu śilayeṣṭākayāpi ca 
nāvika iti kṛtvā ca pūrvavac chobhanaṃ kṛtam  Dak 
atha buddhaprabhāvena tasmin kāle ca tatra ye 
trayaḥśatavaṇikpaṇyāś cāyānti tasya saṃsadi  Dak 
sārthavāhasamāyuktā nadīśottaraṇāya ca 
vaṇijas te tam āhūya cainam ūcur vaṇigjanāḥ  Dak 
bho nāvika vayaṃ ratnadvīpaṃ gacchāmaḥ sarvathā 
bhavān netātra saṃvīkṣya samudrāt pālayatv ataḥ  Dak 
ity ākarṇya sa dhīvaro dhīra āyavyayaṃ cābhivīkṣya vahanaṃ teṣāṃ purataḥ samāropyāha 
bhavanto 'tra vahaneṣu sthātum arhatha saṃprati 
svadevatāṃ smṛtvā dhairyam ālambya dṛdhaṃ nivāsata  Dak 
te tatheti kṛtvā trayaḥśata vāṇijā vahanaṃ praṇamya ca samudraṃ saṃprārthya vahanam āruhya krameṇa saṃtartum ārabdhāḥ 
tadā pramuditamānasāḥ sarve ca te vaṇijo mahotsāhaṃ pramodavantaḥ 
niyatam asmākam uttamayātrāsiddhir iti babhūvuḥ 
tataḥ krameṇa cāvajagāhire vividhamīnakulavicaritataraṅgaphenāvalīagāḍhataraṃ samudraṃ
nīlaṃ vimalakhaḍgābhinīlam iva vigatameghaṃ sūryāṃśutāpād iva khaṃ vilīnaṃ samantato
'ntarhitatīralekham agādham ambhonidhimadhyaṃ krameṇa prāptāḥ 
tadā sāyāhnasamayam abhūt
tīraṃ prāptuṃ sudurlabham 
mṛdukiraṇasavitari kāle
mahotpātaṃ paramabhīṣaṇaṃ garutmadāśīviṣabhīmam ullolam abhūt 
vibhidyamānormivikīrṇaphenaś caṇḍānilāsphālanabhīmanādaḥ 
utpātavātākalitair mahadbhir yugāntakālam iva saṃkaṭo 'bhūt  Dak 
vidyullatodbhāsuralolajihvā nīlā bhujaṃgā iva naikaśīrṣāḥ
āvavrur ādityapathaṃ payodāḥ prasaktabhīmastanitānunādāḥ  Dak 
tataḥ sa nāvikaḥ te vāṇijān svajīve nirāśino bhayavihvalāṃś cābhivīkṣya dhairyam avalambya tān uvāca 
avadhīrayatha mā sāhasaṃ mā bhaiṣī mā bhaiṣī buddhaṃ smaratha buddhaṃ smaratha
iti vāṇijāgre nivedayati 
tac chrutvā te vāṇijā bauddheti nāmasmaraṇaṃ namaskāraṃ kṛtavantaḥ 
ity ukte sati buddhānubhāvena mahotpātaḥ kṣaṇād vilayaṃ gato 'bhūt 
tad dṛṣṭvā tān sānandena tīraṃ tārayati sma 
atha te vāṇijās tam āhuḥ 
bho nāvika sādhu tava prasādāt tīram anuprāptam 
ity uktvā mahatā satkāreṇa bahumānapuraḥsaram atiśayena tarapaṇyaṃ dattvā
gacchāmety ārocya tataḥ saṃkrāmanti sma 
nāvikas tān samādāya Dak 
vahanam āropya pratinivṛtya sthitaḥ 
tadā nāvikas tarapaṇyakārṣāpaṇaṃ saṃprāpya vastrānnapānasusamṛddhaḥ sukhena tiṣṭhati 
 bhūtapūrvaṃ bhikṣavaḥ sa ratnavyūho nāvikajanmani tathāgatadhātustūpajīrṇoddhāraṇakuśalamūlena tasya rājña īdṛśaṃ rūpam manuṣyātikrāntam ṛddhipratibhānaṃ  
prāptam  
atha bhikṣava ūcuḥ 
bhagavan sādhu sugata prabodhā vayaṃ sa rājā ślāghanīyaḥ
punas tasya kīdṛśaṃ pratibhānaṃ vada 
bhagavān āha 
bhikṣavaḥ sa rājā dharmeṇa rājyaṃ kārayati 
sarvapaurān paripālayati piteva putraṃ sarvalokāḥ kīrtiyaśaḥśabdaṃ śṛṇvanti 
yathānyāyaṃ kṛtaṃ kāryaṃ dānaṃ arthibhyo dattavān annam annārthikebhyaḥ pānaṃ pānārthikebhyo
vastraṃ vastrārthikebhya itthaṃ bhikṣavaḥ sa rājā svarājyaviṣaye sahasrākṣa iva svastyayanaṃ kṛtavān 
tataḥ sa rājā ekasmin samaye sarvaṃ saṃnipātya sabhāṃ kāritavān 
sadasi tasya nṛpater bhikṣur ekaḥ samāgataḥ 
duḥśīladuṣkṛtenaiva kuṣṭhāviṣṭena khañjakaḥ  Dak 
bībhatsarūpadurgandhamalinavastraprāvṛtaḥ 
nindāyāḥ sarvalokeṣu vāksiddhiś ca na vidyate  Dak 
taṃ dṛṣṭvātha sa rājāpi vicāryainaṃ prapṛcchati 
kasmād atrāgato bhikṣo kathaṃ te pādakhañjakaḥ  Dak 
bhikṣur uvāca 
anena kiṃ mahārāja mama duṣkṛtakarmaṇā 
bālye sapādakhañjo me kuṣṭhāviṣṭaśarīrakaḥ  Dak 
rājovāca 
pravrajyāgrahaṇenāpi katham itthaṃ śarīrakaḥ 
na daṇḍapātraṃ na ca cīvaraṃ te
nāmnaiva  bhikṣur ihāgatas tvam  Dak 
bhikṣur uvāca 
kathaṃ hi vedmi nararājarāja na daṇḍapātraṃ na ca cīvaraṃ me 
abhāgya evaṃ kuśalair vihīnaḥ kṛpāṃ kuru tvaṃ naradevadeva  Dak 
rājovāca  bhikṣo dakṣiṇīyo yaśasā suśīlo bhava śīlayuktenānucara 
ity uktvā sa rājā daṇḍapātracīvarādikaṃ dattvā mahatā satkāreṇa bhojayati sma 
tato bhikṣo rājasaṃdarśanamātreṇa khañjapādasnāyunaḥ komalāṅgo jāto 'bhūt 
kramataḥ kuṣṭhādi vilayaṃ gatam 
kiṃciccheṣamātro nāsti 
tataḥ sa bhikṣus tasmāt sthānād anyapradeśaṃ gatavān 
tataḥ sarve janāś cāścaryaprāptā evam āhuḥ 
aho mahārājaḥ puṇyavān dharmanidhānabhūtaḥ
tena darśanamātreṇa tasya bhikṣoḥ kuṣṭhādipādakhañjapraśrabdho 'bhūt 
tadā rājānuvicintayati 
kiṃhetur māyā bhūto vā tasya bhikṣoḥ
mama vismayaḥ prāptavān 
maitreya uvāca 
bhagavan kathaṃ hetubhūtaḥ sa bhikṣus tasmin māyayāvāgatāḥ 
bhagavān āha 
śṛṇu maitreya tasyedṛg nimittaṃ kathayāmi te 
na māyayā svabhāvikaiḥ sa bhikṣur yācituṃ gataḥ  Dak 
kiṃ tu bhikṣava etena bhikṣur darśanamātrakaiḥ 
pādakhañjavinirmukta itthaṃ dharmatanur nṛpaḥ  Dak 
tato hi bhikṣavo 'vocan paramāścaryam adbhutam 
bhikṣubhāve sthito vāpi pādakhañjam abhūt katham  Dak 
rājāpi na devabhūto na ca ṛṣisiddharākṣasaḥ 
manuṣyabhūto rājāpi kathaṃ pratibhānām īdṛśam  Dak 
bhagavān uvāca 
mātrapakāriḥ sa bhikṣuḥ śrotum icchasi tatkathām 
kathayāmy asya vṛttāntaṃ śṛṇutha bhikṣupuṅgavāḥ  Dak 
ye mānavāḥ pramādena mātrapakāram ācaran 
brahmabhūto hi pitarau devadevas tathā punaḥ 
tasmāt kāraṇān mā khedaṃ kārāyet pitarāv api  Dak 
ye kuleṣu mātāpitarau samyak mānyate samyak pūjyate samyak sukhena parihriyate 
athavānnena pānena vastraśayyāsanena ca tayā saparicaryayā mātāpitroś cāninditena satkāraṃ kartavyam 
tat kasya hetoḥ 
candrānanāḥ pravaradehaviśālanetrā bālārkatulyavapuṣaḥ śubhakīrtiyuktāḥ 
rājyaṃ narā vigataśatrubhayaṃ labhante sarvaṃ hi tat svagurumātṛjaneṣu dānāt  Dak 
bhikṣos tasya pūrvacaritāni śrūyatāṃ kathayāmi 
bhūtapūrvaṃ bhikṣavaḥ kāverī nāma nagaram āsīt 
tasmin nagare sa pūrvakuśaladānahīnāt paramadāridraḥ kuśīdo nāma śreṣṭhī prativasati sma 
Dak 
tasya dvau putrāv asti 
eko bālaś caiko daharaḥ 
tadā pitari kālagate
daharaputreṇa mātaraṃ vidveṣitaḥ 
nityaṃ krodhena paruṣavacanena vācayati 
cānnapānaṃ parītamātraṃ dattvātmanā bhakṣitaṃ sadā 
tadā mātā manasi vyathayā tayā putram uvāca 
putra te kiṃ kṛtaṃ tavānujabālo 'jānakaḥ stanyaṃ pibaty alpānnena kathaṃ vartayiṣye 
tac chrutvā tena mātur īrṣyayā krodhena mātaraṃ pādena pṛṣṭvā nirgataṃ vacanam āḥ kim 
tathāpi mātur hṛdaye duḥkhaśalyo 'pi svayaṃ praśāntya coktā 
mā me putrakāsya karmaṇo vipākam anubhavethā iti cintya sthitā 
atha sa śreṣṭhiputro roṣaṇapraśrabdhābhūtatvāt saroṣeṇa tāṃ mātaram uvāca 
re re māta mā tiṣṭha atra me gṛhe
yatrepsitaṃ tatra gaccheti  mātā uvāca 
kutra gantavya me putra ko 'parādho 'sti me suta 
mā vadasīdṛśaṃ vācaṃ mā krodhaṃ sahasā vraja  Dak 
tataḥ sa daharaputreṇa mātur vacanam avacanaṃ kṛtvā svādhīnenāvasthitaḥ 
atha sa tasya mātā kaniṣṭhaputraṃ pratipālya tiṣṭhati 
tadanantaraṃ tasya daharaputrasya gṛhācārakāviprahīnabhūtatvāt mahat kaṣṭataraṃ duḥkham abhūt 
tasya pāde vikāro bhūtvā kuṣṭhāviṣṭakhañjapādo bhavati 
kiṃ cit kāryakarmāṇi na sukarāṇi kartum 
aśaktatvāt krameṇa svaduṣkṛtāni karmāṇi pariveṣṭya daridro bhavati 
tato viṣayahīnatvāt sanmatihīnam eva ca 
āsvasthyam agnidāheneva duḥkham eva prāptavān  Dak 
atha sa cintayām āsa
hā hā kaṣṭataraṃ mama 
adhunā kiṃ kariṣyāmi kutra gacchāmy ahaṃ nu bho  Dak 
kiṃ cid api bhikṣur ahaṃ bhaveyam iti vakṣyāmi
ity uktvā vrīḍayā tena mātaraṃ na saṃbhāṣya svagṛhāt prakrāntaḥ 
tato pakṣatrayātyayena sa kālagato 'bhūt 
tato mātary apakārakṛtena karmaṇo vipākena narakeṣūpapannaḥ 
tato yamadūtāḥ parigṛhyānyanarakeṣu kṣipanti 
tasmād utkṣipya ayogṛhasamīpe nīyante paramavistaramahocchraya sa mātur apakārī dvārāt preṣyate 
tato 'bhyantaraṃ praviṣṭaḥ 
tatrāsya dvāraṃ pihitam 
tato 'bhyantaraṃ praviṣṭaḥ praviṣṭamātreṇa tasya mastake 'yomayam cakraṃ mahāpramāṇaṃ tasya mūrdhni prādurbhūtam 
dvārakapāṭaṃ pihitam 
tasmāt pāpād ādīptaṃ cakraṃ bhramati saṃprajvalitam ekajvālībhūtam 
tasya śirasi yat pūyaśoṇitaṃ prasarati
so 'syāhāraḥ 
tataḥ sa kathayati 
aho hi vedanā kaṣṭaṃ kenaiva duṣkṛtena ca 
me rakṣakajanaḥ kaś cid āgacchati tv udīritaḥ  Dak 
dūraṃ hi karṣate karma dūrāt karma pravartate 
tatra prakarṣate karma yatra karma vipacyate  Dak 
na praṇaśyanti karmāṇi kalpakoṭiśatair api 
sāmagrīṃ prāpya kālaṃ ca phalanti khalu dehinām  Dak 
tena karmavipākena cakraṃ vahati mastake 
ādīptaṃ saṃprajvalitaṃ mama prāṇoparodhakam  Dak 
iti 
atha tasmin gṛhe ākāśāc chabdo nirgataḥ 
kas tvāṃ rakṣati duṣṭatvaṃ pāpinaṃ mātṛdūṣiṇam 
tvadvidha āgate cātra tasmād duḥkhāt pramucyate  Dak 
tadanantaraṃ śatavarṣaparyante tathāvidhapuruṣas tasminn ayomayagṛhaṃ samāgataḥ
praviṣṭamātreṇa tasmāc cyutvā tasya navāgatapuruṣasya mūrdhni cakraṃ prādurbhūtam 
sa kuśīdasya putras tasmān narakān muktvā punar eva daridrakule jātaḥ 
tatraiva mātāpitarau kālagatau
kālagate sati ekākībhūtaḥ punar eva pāpaśeṣaṃ na naśyati pādakhañjakuṣṭhāviṣṭo bhavati 
ihaiva janmani yācako bhūtvā bhikṣur aham iti vakṣyāmīti cintayitvā svagṛhāt prakrāntaḥ 
evaṃ bhikṣavaḥ sa duḥśīlabhikṣus tena mātṛdoṣeṇa pātakena kuṣṭhāviṣṭapādakhañjo bhavati 
māyayā naiva tasya karmavipākena bhavati 
atha tasya bhrātā daharānujo bhūtvā mātaraṃ samyag mānitaḥ pūjitaḥ samyak parihriyate sma 
tena piṇḍapradānakṛtena pitṛlokān saṃtarpitaḥ 
tasya puṇyānubhāvena mahati rājavaṃśe ratnavyūhasya nṛpateḥ putro bhūtvā sa śubhavyūharājakumāra āsīt 
tasmāt tarhi bhikṣavo yeṣāṃ mātāpitṛṣv apakāraṃ manasāpi mā cintayed iti 
evam ukte sa maitreyaḥ saṃharṣitaromakūpajāto bhagavantam etad avocat 
prab dho 'haṃ bhagavan prabodho 'haṃ sugata 
īdṛkpāparatena
ittham anubhūtam 
kenopāyena yatnena tasya bhikṣoḥ pātakakṣayo bhavati 
bhagavān āha 
 yeṣāṃ manuṣyāṇām ihaiva saṃsāre yataś cyutvā mātuḥ kukṣāv upapannaḥ sā mātā daśamāsaparyantaṃ dhṛtvā kaṣṭena prasūtā stanyapānena pratipālayati 
īdṛśīmātari apakārakṛte duṣkarakṛtair na ca mucyate 
atha punar api bhagavān āha 
maitreya ratnavyūho nāma bhūpālaḥ paramapuṇyavān sa punar api kasmiṃś cid dine cintayām āsa 
ahaṃ vṛddho 'tijīrṇāṅgaḥ sthāsyāmy eva kiyac ciram 
avaśyaṃ daivayogena yāsyāmi maraṇaṃ dhruvam  Dak 
 sarvam anarthaṃ rājyaṃ viṣayopabhogyaṃ mahāghorabhayakaraṃ mṛtyusarpabhayākulam anityam asārakam iti vicintyāgāra adhyāvasituṃ mano na ramate 
tadā sa rājaputraṃ śubhavyūhaṃ ca mantriṇaṃ samāmantryaivam āha 
putra śubhavyūha
atrāhaṃ jarasākrānto nūnaṃ syāj jīrṇitendriyaḥ 
tadā rogābhibhūto 'pi vrajeyaṃ maraṇaṃ dhruvam  Dak 
tat pravrajitum icchāmi śreyaḥ ślāghyena vartmanā 
purā mṛtyū ripuṃ hanti gṛhasaṃraktam eva vā  Dak 
tasmāt saṃsārabhītān me bahudhā bhayaśaṅkayā 
nātra sthātuṃ mano ramya gacchāmi buddham āśrayam  Dak 
bho putra śubhavyūha mama pūrvapuṇyānubhāvena gautamena śauddhodanena mahyaṃ vyākaroti 
acireṇa tathāgato bhaviṣyasi tena prabodhitaḥ 
aham eva buddho bhaveyamm
paścimāyāṃ campakavarṇāyāṃ lokadhātau buddhakṣetram ekam asti
tatra gacchāmīti 
tasmān mayā yathā proktaṃ tathā caritum arhasi 
prajānāṃ pālanaṃ kṛtvā dharmanītyāṃ samācara  Dak 
lokān mā khedayet tāpaiḥ kuladharme samācara 
pareṣv api dayāyuktair dānaṃ hi śraddhayā kuru  Dak 
prāṇātipātādattādānakāmamithyādi mā kuru 
mā mṛṣāvādapaiśunyaṃ pāruṣyaṃ bhinnam eva ca  Dak 
mābhidhyāvyāpādadoṣair mithyādṛṣṭyādi saṃtyaja 
etāni tāni sarvāni dhāraya dṛḍhacetasā  Dak 
pāpānāṃ mūla eṣo hi sugateneti deśitaḥ 
itthaṃ kṛte 'pi nṛpater ītir na ca bhaviṣyati  Dak 
adyārabhyāsi sarveṣāṃ lokānām adhipaḥ prabhuḥ 
sarvadharmānuśāstā ca sarvasattvahitārthabhṛt  Dak 
tat kasmād dhetoḥ 
dharmeṇa vardhate rājyaṃ dharmeṇa vardhate dhanam 
dharmeṇa dhana sādhyante dharmeṇa kāmasiddhayaḥ 
kāmasiddhena mokṣaṃ ca prāpyate nātra saṃśayaḥ  Dak 
anena jñānamārgeṇa śaśāsa nṛpatiḥ sutam 
jñānāṅkuśabhayenaiva kuñcitaḥ sa gajo yathā  Dak 
nanāma pitaraṃ tena śrutvā vākyaṃ vaco'mṛtam 
dhṛtvājñāte yathā tāta prajānāṃ pratipālane  Dak 
iti praśāsya tato bhūpo ratnavyūho mahāmatiḥ 
prabodhya putrapatnyādīn buddhakṣetraṃ yayau mudā  Dak 
śṛṇu maitreya punar bhūpamārgāṇāṃ gamanakathām 
dadarśa bhūpatir jīrṇapraṇālīṃ mārgako 'tha saḥ  Dak 
pravāhitaṃ na pānīyaṃ taddarśanena vāhitam 
prāk na pravāhitaṃ kena
idānīṃ tu pravāhitam  Dak 
āścaryeti sthite bhūpa ākāśād enam ūcivān 
puṇyavāṃs tvaṃ mahārāja tvatprabhāvāt pravāhitam  Dak 
bhagnabhūtā praṇālīyaṃ nūnam abhyantare yataḥ 
tvaṃ tu dharmatanur evaṃ jānīhi kila bhūpate  Dak 
rājovāca  na jñāto 'ham eva ca 
tasmāt pracarito rājā vanakhaṇḍaṃ mahattaram 
tatrānuprāptavān dṛṣṭaṃ phalapuṣpamahiruhān  Dak 
tadanyavṛkṣa ekas tu mūlotpātyaiva sthito yadā 
bhūpatidṛṣṭamātreṇa pūrvavad utthitāgataḥ  Dak 
tadākāśād uvācainaṃ ślāghanīyo hi bhūpate 
pādapo 'yam acaitanya utthitaḥ san hi cāgataḥ  Dak 
rājovāca  na jñāto 'ham eva tu 
tadanantaramārgeṣu brāhmaṇās traya āgatāḥ 
kuṣṭhāviṣṭavihīnākṣī
āsvāsthyavapuṣuḥ sadā  Dak 
tān dṛṣṭvā sa ca bhūpālo vicāryainān apṛcchata 
brāhmaṇāḥ kutra gantāraḥ katamabhūmyā ihāgatāḥ  Dak 
brāhmaṇā ūcuḥ 
kuśalaṃ te mahārājaratnavyūheti viśrutaḥ 
nānyat tu kāryam asmākaṃ gacchāmas tatra rājani  Dak 
sa rājadṛṣṭamātreṇa hīnākṣiḥ prāptacakṣuṣaḥ 
śubhāṅgā bhavanti puṣṭāṅgā muñcanti pāparāśayaḥ  Dak 
tataḥ sakhā brāhmaṇa uvāca 
aho 'tyāścaryaprāpto 'haṃ sakhe kiṃ kena hetunā 
cakṣurvihīnena punaś cakṣuḥ prāptaṃ tvayādhunā  Dak 
pratyaṅgakuṣṭhasaṅgas tvaṃ śubhāṅgo bhavate punaḥ 
anena puruṣenaiva dṛṣṭamātreṇa muñcati 
sakhe tathā vikārāṅgaḥ śubhāṅgo bhūyate 'dya hi  Dak 
sāṃnidhyaṃ kurutedānīṃ pṛcchāmainaṃ vayaṃ sakhe 
hetubhūtam ayaṃ sa tvaṃ na ca prādeśikaḥ pumān  Dak 
kasmād āgatas tvaṃ bho bhavan kiṃ puruṣarṣabhaḥ 
puṇyenopacitātmā te śriyābhiḥ prabhavojjvalaḥ  Dak 
rājovāca 
brāhmaṇāḥ kiṃ na jānītha ratnavyūheti viśrutaḥ 
katham itthām ahaṃ bhadra tatra gacchāmi sāṃpratam  Dak 
tadā brāhmaṇāḥ prītipramodyasaumanasyajātās tasmai rājñe āśīrvāṇīm abruvan 
jayo bhavatu bhūpendra tvayā yan manasepsitam 
tat sarvaṃ prāptam astv īti puṇyaśriyāsuśobhana  Dak 
brāhmaṇās tathāstu me
ity uktvā sa satkāraviśeṣaiḥ pūjayitvā visarjayati sma 
tato brāhmaṇāḥ prasādapratilabdhāḥ svam āśramaṃ prakrāntā abhūvan 
maitreya āha 
kena pāpair bhavet kāṇaḥ kuṣṭhāviṣṭaḥ kathaṃ bhavet 
itthaṃbhūtadvijāpyaiva
aho kaṣṭaṃ narasya ca  Dak 
maitreyeṇa tathā pṛṣṭo bhagavān āha taṃ punaḥ 
dṛṣṭam adṛṣṭam uktaṃ te mithyayā śapathaṃ kṛtam 
cakṣuhīno 'bhavat tena svārthī na parakāryakṛt  Dak 
rājakārye dhanaṃ hṛtvā bhāṇḍāgārīkṛto dvijaḥ 
kiṃ cid dattvā parasyaiva svagṛhe nīyate punaḥ  Dak 
tena karmavipākena kuṣṭhāviṣṭatanur dvijaḥ 
yat kṛtaṃ karma pākena tatphalam aśnute tathā  Dak 
maitreya uvāca 
prabuddho 'haṃ bhagavan prabuddho 'haṃ sugata 
atha sa rājā campakavarṇāyāṃ lokadhātau buddhakṣetraṃ prāptavān 
tatra buddhakṣetre vimalaprabhā nāma caityaṃ manoramadarśanīyaprāsādikaṃ dṛṣṭvā paramaprītamanās tasyāśramam upāśritavān 
paryaṅkam ābhujya
ṛjukāyaṃ praṇidhāya dhyānārāme sthitaḥ 
tatas tatkṣaṇaṃ pañcābhijñatvaṃ prāptah
krameṇa ratnākaro nāma tathāgato 'rhan prāpto 'bhūt 
maitreya uvāca 
bhagavamṣ tathāgatadhātustūpajīrṇoddhāraṇānāṃ kīdṛśaṃ phalam 
tathāgatastūpabiṃbānāṃ sthāpanānāṃ yataḥ katham 
kīdṛśaṃ syāt phalaṃ teṣāṃ tat sarvaṃ deśaya prabho  Dak 
bhagavān āha 
āḍhyo nirnaṣṭaśokaḥ kṣatasakalakalir locanānandapātraṃ
saubhāgyaśrīnidhānaṃ samupacitabalo kāntagātro yaśasvī 
tejasvī kāntarūpaḥ pravacanacaturo dāntasarvendriyāṅgo
'vyagro dhīmān pradātā bhavati bhagavato buddhabimbaṃ vidhāya  Dak 
yāvantaḥ paramāṇavo bhagavataḥ stūpeṣu bimbeṣu vā
tatkartur divi bhūtale ca niyataṃ tāvanti rājyāny api 
rūpārūpyasamādhisaṃpad akhilaṃ bhuktvā ca sarvaṃ sukham
ante janmajarāvipattirahitaṃ prāpnoti bauddhaṃ padam  Dak 
dvātriṃśatā bhūṣitacārugātraḥ sallakṣaṇair lakṣitacakravartī 
bhavej jino 'nte jitadoṣaśatrus tāthāgatīṃ yaḥ pratimāṃ vidhatte  Dak 
indriyāṇām avaikalyaṃ strītvadurgatidūratā 
janma mānuṣyakaṃ vaṃśa uccair ādeyavākyatā  Dak 
jātiḥ śrutiḥ smṛtir dhairyam abhivāñcitasaṃpadaḥ 
sthāneṣv abhiniveśaś ca rāgādibhir abādhanā  Dak 
saṃbodhir iti jāyante viśeṣāḥ sādhusaṃmatāḥ 
vidhāya buddhapratimāṃ stūpaṃ vā prāṇināṃ mudā  Dak 
na yāti dāsyaṃ na daridrabhāvaṃ na preṣyatāṃ nāpi ca hīnajanma 
na cāpi vaikalyam ihendriyāṇāṃ yo lokanāthapratimāṃ karoti  Dak 
etat saṃkṣepataḥ puṇyaṃ jñātavyaṃ caityakarmasu 
na śakyate jinaiḥ sarvair vaktuṃ sarvaṃ mayā katham  Dak 
iti dvāviṃśatyavadānakathāyāṃ jīrṇoddhāraṇabimbakathā ṣaṣṭamaḥ paricchedaḥ 
VII snānakathā
athānantara maitreyo bhagavantam uvāca saḥ 
caityānāṃ buddhabimbānāṃ snānānāṃ kathyatāṃ phalam  Dak 
bhagavān āha 
ajita śṛṇu maitreya snānasya phalam uttamam 
caityāñāṃ buddhabimbānāṃ vakṣye lokārthahetave  Dak 
nānāgandhaiḥ sugandhaiḥ snapayati sugataṃ puṣpadhūpāṅgarāgair
yo vā pūjaṃ karoti pramuditamanasā śravyavāditraśabdaiḥ 
mandākinyāṃ vijṛmbhatkanakamayasarojasya kiñjalkareṇu
vyāptāyāṃ snāti so 'nte sakalakalimalakṣālito yānti mokṣam  Dak 
divyastrīpīnatuṅgastanajaghanaghanāghātavikṣobhitāyāṃ
jṛmbhajjāmbūnadābjacyutasurabhirasodgāragandhaṃ kṣipatyām 
mandākinyāṃ suraughāḥ pratidinam udakakrīḍayā yad ramante
nānāgandhodakena snapanaphalam idaṃ buddhabhaṭṭārakasya  Dak 
evaṃ maitreya mahānuśaṃsā tathāgateṣu kṛtapuṇyāni svalpam api bahu phalam 
atha tasmin samaye bhagavān sarvasabhāśritalokānāṃ kāṅkṣācchedanārtham ūrṇākośād bhrūvivarāntarād divyāṃ prabhām utsasarja 
tayā prabhayā trisāhasralokadhātum avabhāsya yāvad bhavāgraparyantam avabhāsayati sma 
tatraikapradeśe dharmakośavatīmahānagaryāṃ dharmamatir nāma śreṣṭhī prativasati sma 
sa ca mahādhano mahābhogo vistīrṇaparivāro dhanadhānyasaṃpanno gṛhakṣetraudyānadāsadāsīpreṣakajanasaṃpannaḥ 
tatas tayā prabhayā sarvāvantaṃ gṛhaṃ bāhyābhyantaram avabhāsitam 
tatas tayā prabhayā tasya śarīraṃ spṛṣṭvā
prahlāditamanāḥ kathayati 
aho kasya prabhāva eṣa na bhūto na bhaviṣyati
hetubhūtaṃ kaṃ pṛccheyam 
ity uktvā tūṣṇīm abhūt 
tato bhagavato raśmijālaprabhayā gāthām abhāṣata 
prabhāvaviṣaye hy eṣa buddhasya ca jagadguroḥ 
tasmāt sarvaprayatnena buddhe bhaktikriyāṃ kuru  Dak 
buddhaṃ tena vijānāhi sattvānāṃ mokṣadāyakam 
bhavāmbhodhinimagnānāṃ kleśajālavimocakam  Dak 
śaraṇam anāthabūtānāṃ rogaśokavināśanam 
tāraṇaṃ sarvasattvānāṃ saṃsāraduḥkhasāgarāt  Dak 
ity uktvāntarhito 'bhūt 
 atha sa dharmamatiḥ śreṣṭhī buddhe bhagavati prasannapramodyajātena pūjāpuraḥsareṇa puṣpadhūpādinā pūjārghaṃ dattvā puṣpāñjaliṃ bhagavate prakṣiptavān 
tato buddhānubhāvena sarvapuṣpāṇi puṣpamaṇḍapa iva tasthuḥ 
dhūpo 'bhrakūṭavat saṃsthitaḥ sitanīlapītaharitāruṇacitra iva śirasi samalaṃkṛto 'bhūt 
atha sa śreṣṭhī buddhe bhagavati cittaṃ prasādya namaskāraṃ kṛtvā buddham anusmaran sukhena tiṣṭhati 
tatas tasya śreṣṭhina alpāyutvāt kālaṃ gatvā tasya puṇyaprabhāvena trāyatriṃśeṣu deveṣūpapannaḥ 
tato divyastrībhiḥ saha mandākinyāṃ snātvā sukhalīlayā tiṣṭhati 
tataḥ svapuṇyavipākena ratnakūṭāgāre niṣadya svargaṃ svargād bhramati ramitvā krīḍitvā kramataś ca sa ratnamatīti khyātavān 
tataś ca śakro devānām indraḥ sudharmāyāṃ devasabhāyāṃ buddhasya varṇaṃ bhāsantaṃ taṃ dadarśa 
atha śakro devendras taṃ devaputraṃ kūṭāgāra  ṃ sutaptaṃ kuśalamūlaṃ dṛṣṭvā ca gāthayā pratyabhāṣat 
gātraṃ kena vimṛṣṭakāñcananibhaṃ padmotpalābhaṃ tava
gātraśrīr atulā kṛteyam iha te dehāt prabhā niḥsṛtā 
vaktraṃ kena vibuddhapadmasadṛśaṃ cāmīkarābhaṃ tava
brūhi tvaṃ mama devate phalam idaṃ yat karmajaṃ bhujyate  Dak 
ratnamatidevaputra uvāca 
saśrāvako narāditya ākīrṇo varalakṣaṇaiḥ 
tat karma kuśalaṃ kṛtvā rājate 'bhyadhikaṃ mama 
jalajenduviśuddhābhaṃ vadanaṃ kāntadarśanam  Dak 
śakraḥ prāha 
aho guṇamayaṃ kṣetraṃ sarvadoṣavivarjitam 
yatra nyastaṃ tvayā bījam iṣṭaṃ svargopapattaye  Dak 
ko nārcayet pravarakāñcanarāśigauraṃ
buddhaṃ viśuddhakamalāyatacārunetram 
yatrādhikārajanitāny amareṣu tasya
rejuḥ sukhāni gagaṇeṣv iva pūrṇacandram  Dak 
dharmatā khalu devaputrasya aciropapannasya trīṇi cittāny utpadyante 
kutaś cyutaḥ kutropapannaḥ kena karmaṇeti 
sa paśyati manuṣyebhyaś cyutaḥ praṇīteṣu deveṣu trāyatriṃseṣūpapannaḥ bhagavato 'ntike cittaṃ prasādyeti 
atha tasya devaputrasya cetasy etad abhavat 
na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrāmayeyam 
 iti sa devaputraḥ sarvāṅgavirājitagātro ratnacūḍasugandhādisaṃsṛṣṭadeha anekadevaputrasahasraparivṛtas tenaiva ratnakūṭāgāreṇa saha bhagavataḥ  
sakāśam upasaṃkrāntaḥ  
tato bhagavantaṃ divyapuṣpair avakīrya bhagavataḥ purastān niṣaṇṇo dharmaśravaṇāya 
atha khalu bhagavān sa devaputrasyāśayānuśayaṃ dhātuṃ prakṛtiṃ ca jñātvā caturāryasatyaprativedhikīṃ dharmadeśanāṃ kṛtavān 
yāṃ śrutvā tasya devaputrasya viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam
sa dṛṣṭasatyas trir udānam udānayati 
idam asmākaṃ bhadanta na mātrā na devatābhir na rājñā neṣṭajanabandhuvargeṇa kṛtam 
 yad bhagavatā ucchoṣitā rudhirāśrusamudrā laṅghitā asthiparvatāḥ pihitāny apāyadvārāṇi vivṛtāni svargadvārāṇi pratisthāpitāḥ smo devamānuṣyeṣv  
iti āha ca  
tavānubhāvāt pihitaḥ sughoro hy apāyamārgo bahudoṣayuktaḥ 
apāvṛtā svargagatiḥ supuṇyā nirvāṇamārgaś ca mayopalabdaḥ  Dak 
tvadāśrayāc cāptam apetadoṣaṃ mayādya śuddhaṃ suviśuddhacakṣuḥ 
prāptaṃ ca śāntaṃ padam āryakāntaṃ tīrṇaś ca duḥkhārṇavapāram asmi  Dak 
naravarendra narāmarapūjita vigatajanmajarāmaraṇāmaya 
bhavasahasrasudurlabhadarśana saphalam adya mune tava darśanam  Dak 
atha sa devaputro bhagavataś caraṇayoḥ praṇipatya saṃjātaharsaḥ suralokābhimukhaṃ divaṃ jagāma 
atha sa devaputro vaṇig iva labdhalābhaḥ sasyasaṃpanna iva karṣakaḥ śūra iva jitasaṃgrāmaḥ
sarvarogaparimukta ivāturo yayā vibhūtyā bhagavatsakāśam āgatas tayaiva vibhūtyā
svabhavanaṃ gataḥ 
yaṃ dṛṣṭvā saṃdigdhamanaso bhikṣavo bhagavantaṃ papracchuḥ 
kāni karmāṇi kṛtāny upacitāni sā devaputrasyedṛśī vibhūtir āsit 
avarakeṇa kuśalamūlena samanvāgataḥ sa devaputra iti 
atha bhagavān kṣaṇaṃ tūṣṇīm āsthāya sarvāvantaṃ bhikṣugaṇam āmantryaivam āha 
bhikṣavo vaḥ kim āścaryabhūtaṃ taddhetuṃ pravakṣyāmi śṛṇuta 
upte bīje aṅkuraḥ syāt pṛthivyāṃ tasmād vallī suprajātā supuṣpā 
bahvī śākhā bahupattrā phalādyā loke tadvaj jñeyam evaṃ prakārāḥ  Dak 
bīja upte hi varo bījāṅkuro hi mahān
yathā bījāṅkuro pṛthivyāḥ
dharaṇītalāl laṭā prajātānyaśeṣān mahāprajātānāṃ
bahuśākhāpattrā sapuṣpajātātrāntare phalaprasiddhā subahuprakārāt 
tathā manuṣyā varaśreṣṭhabījaṃ supātrakṣetre pratiropayanti 
tadubhavo vṛkṣa na nīca kaś cit kṣayaṃ na yānti satataṃ phalanti  Dak 
tasmāt kasya cid bhikṣo bījāṅkuraṃ mahattaram 
sarveṣāṃ caiva bījānāṃ puṇyabījaṃ subījakam  Dak 
tat kasya hetoḥ 
 bhūtapūrvaṃ bhikṣavo 'tīte 'dhvany asaṃkhyeya kalpair mallā nāma janapade kuśinagarapattanavane bhagavataḥ prabhūtaratnasya tathāgatasya dhātustūpam  
ekam asti  
tasmin nagare vibhavavihīnamahādīnaparamadaridraḥ śāntamatir nāma śreṣṭhī prativasati sma 
tasyānujo vigatamatir nāma
tayor militvā tābhyām anekayatnena dhanārjanaṃ kṛtaṃ tathāpi na saphalam abhūt 
tat kasmād dhetoḥ pūrvakuśaladānahīnatvāt 
tataḥ prabhūtaratnatathāgatasya śāsane samutpannaḥ prakṛtipariśuddhir nāmopāsakaḥ prativasti sma 
sa dharmacittakaḥ karuṇācittam upasthāpya sarvasattvebhyo nityaṃ dharmaṃ deśayati 
tadyathā 
ye ke cit paścime kāle sarṣapaphalamātraṃ tathāgatasya śarīradhātuṃ pūjayiṣyanti 
tathāgatadhātustūpaṃ pūjayiṣyanti 
teṣāṃ sarvakarmabhayo 'ntaśaḥ paiśunyapāpakā akuśalān duḥkhadharmān na kramiṣyanti 
ye ye mānavās tathāgatadhātustūpaṃ pradakṣiṇaṃ kurvanti pūjayanti svadoṣaparihārārtham
te pramādād gamyāgamya prāṇivadhādidoṣavilayaṃ bhaveyuḥ 
śubhāni dharmaḥ pariśuddhadharmaḥ pūrvāṇi pāpāni viśuddhadharmaḥ 
aho hi dharmaḥ paramāryadharmaḥ pavitradharmaḥ śubhakāridharmaḥ  Dak 
atha sa daridrapuruṣo buddhasya dharmaṃ śrutvā prasādajāto nityam eva dharmaṃ śrotuṃ gacchatīti 
tadānujo vigatamaitr bhrātaraṃ uvāca 
bhrāta ā kiṃ tava maryādaṃ vyapahāya kāryaṃ dharmaśrutena kim
tvayā saha vartanaṃ na sukaraṃ kartum
parapreṣako bhūtvā vartayāmīty uktvā svagṛhān niṣkramya svacchandena
anyasya preṣako 'bhūt 
atha sa daridro bhrātā viyoge sati cittavyākulībhūtvā tathāpi svayam eva manaḥ praśāntya dharmeṣu cintāparo vyavasthitaḥ 
athaikasmin dine raktakāṣāyavastrapātradhārī bhikṣur eko dvāramūleṣv athiṣṭhat piṇḍapātraṃ yācitum 
taṃ dṛṣṭvā śīghram eva gṛhaṃ praviśyādrākṣīt kiṃ cin na vidyate 
ātmanāhārāya parittāni taṇḍulāny eva santi
sa sahasā gṛhītvā tasmai prāyacchat 
bhikṣur api tena yathā dattaṃ tathā gṛhītvā tam uvāca 
daridre 'pi ca puṇyātmā daridre tyāgadurlabhaḥ 
tasmāt puṇyānubhāvena dāridryaṃ te praṇaśyatu  Dak 
bhadraṃ bhavatu te bhadra nāśayatu abhadrakam 
buddhe bhaktiprasādo 'stu tena svargopapattaye  Dak 
ity uktvāntarhito 'bhūt 
atha tasya daridrasyaitad abhavat 
kiṃ kartavyam idānīṃ me hā dhig janma ca jīvitam 
vibhavasya vihīnena maraṇaṃ śobhanaṃ bhavet  Dak 
punar api tasyaitad abhavat 
prakṛtipariśuddhināmopāsakasakāśād dharma śrutaṃ me 
ye ke cit paścime kāle sarṣapaphalamātraṃ tathāgatasya śarīradhātuṃ pūjayiṣyanti
tathāgatasya dhātustūpaṃ pūjayiṣyanti
teṣāṃ pūrvakarmāvaraṇāni kṣayo bhaviṣyatīti 
pāpakṣayatvāc cittaṃ pariśudhyate
cittapariśuddhatvād dharma pariśudhyate
dharmapariśuddhatvāt tenaiva phalaṃ labhyate 
tathā śrutaṃ me pariśuddhadharmeti 
atha tasyaitad abhavat 
tathā tathāgataṃ pūjayeyam iti so 'pi nirvāṇaṃ gataḥ 
tathāpy asya dhātustūpam asti tam ahaṃ pūjayeyam iti 
punas tasyaitad abhavat 
sāmagryāca vihīnena kiṃvidhair api pūjayet 
puṣpaṃ dhūpas tathā gandhaṃ dīpanaivedyam eva ca 
etair vidhiṃ vinā pūjā kiṃ pūjāphalam āpyate  Dak 
iti daridraḥ samanuśocya tiṣṭhati dīnamānasaḥ 
atha tasya dharmaśrutasya puṇyānukūla pratodeneva pracodayati sma 
tasya manasi etad abhavat 
na mama pratirūpaṃ syād yad ahaṃ tathāgatadhātustūpa upāsitavyaḥ pānīyamātreṇa snānaṃ kartavyam 
iti matvā mṛnmayaghataṃ gṛhītvā nadyāṃ tīre snātvā pariśuddhamānaso jalam ādāya tasmin stūpe snāpayati sma 
tato dinamāsātyāyād ekasmin dine caityabimbasnānāya jalam ādātuṃ gacchati 
jalam ādāya tadā gatvā snānaṃ cāpi prakalpitam 
tadā ghaṭāt patitāni ratnāni vividhāni ca  Dak 
tataḥ sa śāntamatis tāni dṛṣṭvā prasādajāto manasīty abhūt 
namaskaromi stūpāya caityāya dharmadhātave 
niryātayāmi ratnāni caityāya śuddhacetasā  Dak 
tataḥ sa pratinivṛtya nadyās tīre pragacchati 
dadarśa sa daridreṇa ratnāni ca samākulā  Dak 
vajravaiḍūryamasāramuktāmaṇikyabāhulam 
karketanendranīlādi puṣparāgādinā tathā 
nadyāḥ pravāhaṃ kṣobhitvā sasāra sikatāsthale  Dak 
buddhapuṇyānubhāvena daridreṇācireṇa ca 
prāpyate ratnalābhāni svapnopameva īdṛśā  Dak 
tataḥ sa daridras tāni svecchayā gṛhya punar api 
svaṃ bhavanaṃ pratinivṛtya cintayann uvāca 
aho guṇamayaṃ kṣetraṃ sarvadoṣavivarjitam 
sevayā svalpamātreṇa prāpto 'haṃ saphalaṃ padam  Dak 
tataḥ sa mahādhano 'bhūt suṣkahrado nīragāsaritsamūhair itas tataḥ praveśita iva pūrṇo 'bhūt 
tataḥ prabhṛti rājñā rājāmātyair brāhmaṇaiḥ saṃmānitaḥ sādhubhir lokasaṃmato 'bhūt 
sādhu satpuruṣa eṣa loke prakhyātaḥ 
atha sa śreṣṭhī ullāsitamanā harṣasaumanasyajāto buddhe cittaṃ prasādayām āsa 
tato dinamāsātyayāt tasyaitad abhavat 
aho buddhaprabhāvo hi acintyasaṃpadapradaḥ 
bhikṣā rāśiṣaḥ saṃprāptā dāridryaṃ duḥkhitaṃ gatam  Dak 
atha sa śreṣṭhī mahatā satkāreṇa stūpeṣu ratnamaya kūṭāgāraṃ kṛtam abhūt 
nānāgandhodakena snāpanaṃ kṛtaṃ tridhā pradakṣiṇīkṛtya mūrdhnā praṇipatya sāñjaliṃ ca praṇidhānaṃ cakāra 
bhagavan me janmāntare tathāvidhena tathāgateṣu manaḥprasādaḥ san ratnamayakūṭāgāreṇa saha svarge trāyatriṃśeṣv upapattir bhaveyam 
ity uktvā nityam eva tasmin stūpe paryupāsitaḥ 
atha sa śreṣṭhī saṃsārike kṛtakaraṇīyo buddhe bhagavati cittaṃ prasādya kālagataḥ 
kālaṃ gatvā dharmakośavatinagare dharmamatiśreṣṭhijanma babhūva 
mahādhano mahābhogo vistīrṇadhanadhānyasaṃpanna ihaiva janmani mayi prasādya bhaktitaḥ pūjāṃ kṛtavān 
tat sarvaṃ mamāgre vahanti 
prādurbhūtaṃ jalāny agre muktāvalīva śobhitā 
puṣpaṃ ca puṣpakūṭeva dhūpo 'bhrakūṭavat sthitaḥ  Dak 
 tatas tasya śreṣṭhina alpāyutvād bauddhe prasādya kālagataḥ praṇīteṣu trāyatriṃśeṣu deveṣūpapannaḥ svapuṇyaphalavipākena ratnakūṭāgāre niṣadyādyarātrau  
tatrāgacchati  
mayā dharmo deśitaḥ 
kiṃ manyadhve bhikṣavo yo 'sau tena kālena tena sanayena sa dāridro 'yaṃ ratnamatir nāma devaputro mayi dharmaṃ śrutvā svabhavanaṃ gataḥ 
bhutapūrvaṃ prabhūtaratnasya tathāgatasya dhātustūpe snānakṛtamātreṇa mahadthno 'bhūt 
tena paścād ratnamayakūṭāgaraṃ k rtaṃ tenaiva praṇidhānavaśās ratnakūṭāgāreṇa saha svargeṣūpapannaḥ 
iti dvāviṃśatyavadānakathāyāṃ snānakathāparivarto nāma saptamaḥ paricchedaḥ 
VIII kuṅkumādidānakathā
atha kadā cid buddho bhagavān satkṛto gurukṛto mānitaḥ pūjito rājabhī rājāmātyair
dhanibhiḥ sārthavāhair devair nāgair yakṣāsuragaruḍakinnaramahoragair abhyarcito
buddho bhagavān jñāto mahāpuṇyalābhī cīvarapiṇḍapātraśayanāsanaglānapratyayabhaiṣajyapariṣkārāṇāṃ
saśrāvakasaṃgho mahatā satkāreṇa pūjito dharmaśravanārtham 
tadā buddho bhagavān svaṃ prabhāvaṃ pradarśayan yeṣām unnatacittānāṃ mānamadadarpaprahāṇārthaṃ parṣadbhyo dharmaṃ deśitavān 
tac chrutvā sabhāśritajanāḥ saṃmodavantaḥ 
tasminn avasare tadā tatra rājagṛhe 'nyatamaḥ sautīrṇo nāma vaṇig āsīt 
mahādhano mahābhogo vistīrṇaparivāraprāptaḥ 
tadātmasadṛśāt kulāt kalatram ānītam 
tayā saha sukhena tiṣṭhati 
sa cintayati 
tathā na yuktam
kiṃ tu pitā cāsmākaṃ kiṃkarmaphalopajīvī āsīt 
aham api tathā kariṣyāmīti 
yady okkarika āsīd okkarikatvāṃ kariṣyāmi 
mahāsamudravaṇig āsīt tat tathā kariṣyāmīti 
tadā kenāpi kathyamānena śrutam 
jānāmi pitā cāsmākaṃ samudravaṇig āsīt 
iti cintayitvā svapatnīm uvāca 
kānte matkarmaṇā eva vaṇikkule jātas tenāhaṃ ratnākaraṃ mahāsamudraṃ gantum icchāmi 
tvayā gṛhācāraṃ kṛtvā tiṣṭha ma bhītāsi 
acireṇāgamiṣyāmi mamārthe devatāṃ smṛtvā dhairyam ālambya mā sāhasaṃ kuru 
tac chrutvā patny uvāca 
mā brūhi nātha bhartas tvaṃ kathaṃ tiṣṭhāmy ahaṃ nanu 
viśeṣair abalājātiḥ ko rakṣati gṛhe tava  Dak 
kasmai sādhayate dravyaṃ putro vā te na vidyate 
yad asti pūrvadravyaṃ te tena śānto bhava prabho  Dak 
kim eva bahubhir dravyaiḥ kleśa eva yad udbhavet 
kleśināṃ hi sadā duḥkhaṃ saṃsāre sukhatā kutaḥ  Dak 
bahudravyavatāṃ nityaṃ kleśaduḥkhaṃ mahad bhayam 
tan nirarthaṃ bahudravyaṃ sādhane mā kurūdyamam  Dak 
bhartā uvāca 
itthaṃ mā vadasi kānte kuladharmaiṣa me yataḥ 
nīcena mahatā cāpi kuladharmaṃ na varjayet  Dak 
viśeṣeṇa gṛhasthānāṃ dhanaṃ mūlaṃ tu dehinām 
dhanenāpi vihīnasya kuto mitraṃ kutaḥ sukham  Dak 
dravyenaiva vaśāḥ sarve pumān api dhanena ca 
dhanena lokasatkāraṃ yāty ataḥ sādhayed dhanam  Dak 
patny uvāca 
svāmin vinā kathaṃ nāthaṃ tiṣṭhāmi cāham ekikā 
candreṇa rahitā rātrir andhakāraṃ gṛhe yathā  Dak 
punaś ca 
yasmāt striyo vinā bhartrā tarkayante parair api 
bhūmau patitamāṃsāni piṇḍāni śakunair iva  Dak 
bhaveṣu lobhavastūni nārīpuṣpaphalāni ca 
kasyāsti nāgame cittaṃ dṛṣṭvā strīṣu vimohitām  Dak 
adāntaś cittamātaṅgaḥ satpathena kathaṃ vrajet 
kupathena yadā gacchet prapaten nārake hi saḥ  Dak 
viśeṣeṇa striyā dharmaḥ prāpyate yas sudurlabhaḥ 
tasmāt saṃtrasitāṃ svāmin mā māṃ tyajya vraja svayam  Dak 
tat kasya hetoḥ 
śṛṇuṣvaikakathāṃ bhartaḥ śrutaṃ me mātari kva cit 
manasā cintitāt pāpād veśyā bhavati brāhmaṇī  Dak 
bhartā uvāca 
kathaṃ veśyā bhavet kānte brāhmaṇī sukulodbhavā 
manasā cintitāmātrair idam āścaryam adbhutam  Dak 
patny uvāca 
kośalā nagarī cāsīd viśālapariśobhitā 
vidvajjanasamākīrṇā sujanaiḥ pariśobhitā  Dak 
tasmin pure mahāāḍhyo brāhmaṇo vedapāragaḥ 
sa patnīsahitaś cāsau vasate sukhalīlayā  Dak 
tato daśāvibhāgeṇa mṛto 'sau dvijasattamaḥ 
vihāya priyasauhārdaṃ vivaśāt sarvavaibhavāt  Dak 
tatpatnī brāhmaṇī sā vai aprasūtā sayauvanī 
bhartur guṇān anusmṛtya abhūd asvasthacetanā  Dak 
dineṣu gacchatsu nitāntaāturā bhartur viyogād virahāc ca premṇaḥ 
śītopacāraiś ca kṛte 'pi gātre dāheva yasyā jvalitogravahninā  Dak 
kā malakarpaṭī śayye markaṭīśayanopamā 
tasyās tathāvidhair anyair upacāraiś ca ko vidhiḥ  Dak 
upacāriṇī tatas tasyā vaidyam āhūya darśitā 
vaidyena hastaṃ saṃgṛhya dhamanī vīkṣyate punaḥ  Dak 
dṛṣṭvā uktaṃ tadā tena
praśrabdhā na cikitsayā 
yasyā viraharoge na vaidyauṣadhir lagiṣyati  Dak 
iti vicārya vaidyo 'sau pratyāgataḥ svakaṃ gṛham 
dhamanīdṛṣṭam anyaṃ ca gṛhītvā hi yathā matam  Dak 
yataḥ acetanī glānī puṃsasya pāṇināspṛśat 
sparśamātreṇa tasyā vai hṛdaye śītalaṃ tv abhūt  Dak 
hṛdaye svasthabhūtena parivṛtopacārikā 
paśyantī cakṣuṣā sarvāḥ sā babhāṣe śanaiḥ śanaiḥ  Dak 
kena pṛṣṭādya me haste kena spṛṣṭā ca me tanau 
kīdṛśī sukhasvasthāni ucyatāṃ mayi he sakhi  Dak 
upacārikā ūcuḥ 
svāmini te vinā svasthaiḥ vaidyaḥ prajñaptaḥ kāmyayā 
glānānām akṣaṇā kiṃ ca dṛṣṭvā auṣadham ācaret  Dak 
brāhmaṇī uvāca 
striyo vā puruṣo vāpi
svastho jātaś ca me hṛdi 
īdṛśaḥ sukhajāto me glānaṃ śāntam abhūt kṣaṇāt  Dak 
upacārikā ūcuḥ 
na striyaḥ svāmini vaidyaḥ pumāṃl lokacikitsakaḥ 
dhamanīmātram ālakṣya gatavān svagṛhe sa ca  Dak 
brāhmaṇī uvāca 
ahaha puruṣohastapṛṣṭamātreṇa me hṛdi 
upajātam īdṛśaṃ saukhyaṃ krīḍākṛte kathaṃ sukham  Dak 
iti cintitamātreṇa
aghībhavati sā vratī 
ihajanma tatas tyaktvā karmavāyubhir īritā  Dak 
pātarinagare ramye veśyājanma babhūva sā 
kāmaratīti nāmnā sā rūpalāvaṇyaśobhitā  Dak 
kramato yauvanī cābhūt kandarpamadagarvitā 
tasyā mātā ratīlolā putrīṃ vadati tatra ca  Dak 
asmākaṃ kuladharmeṣu veśyāvṛttiṃ kuruṣva tat 
viśeṣai rūpalāvaṇyaṃ mahāṃś ca jana rocate 
krīḍaṃ kuruṣva putri tvaṃ bahuśo dhanadaiḥ saha  Dak 
tataḥ prabhṛti sā kāmaratī asakṛt svakulavyavahāraṃ kṛtavatī 
tataḥ kāmaratī pañcatvam upagatā narake patitā 
svāminn aham api tathā bhaviṣyatīti tvām ahaṃ vakṣyāmi 
mā bhaiṣī he priye kānte sādhu sādhu subhāṣitam 
na bhaviṣyet tathā tvaṃ hi saṃtiṣṭha dṛḍhacetasā  Dak 
atha satīrṇavaṇijaḥ patnīvacanam akṛtvā paṇyam ādāya bahubhir vāṇijair mahāsamudram avatīrṇaḥ 
tasya patnī nātiyauvanavatī madhyavayasī aprasūtā 
tataḥ kaścidvarṣāntare gate sā putrārthe ca svāmino 'rthe utkaṇṭhitā paritasyati na cāsyā bhartā āgacchati   sā uvāca 
bhartā naivāgataḥ kasmāt dīrghakālaṃ gato vaṇik 
tadā vinā ca saṅgena kutaḥ putrodayaṃ mama 
vayasi gate viśeṣais tu vaṃśacchedo na saṃśayaḥ  Dak 
tasyā bhartā sautīrṇo 'sau nāgataḥ sucireṇa ca 
hṛdaye śokaśalyena tiṣṭhati dīnamānasā  Dak 
atha sautīrṇavaṇijo mahatā satkāreṇa
ke cit pratyāgatā vaṇijāḥ
sugandhadravyāṇi tathāgatāya niryātaye tyaktvā pattralekhaṃ cānyavaṇijasya haste dattvā preṣayati 
tataḥ sa vaṇijas tasya patnyai haste pattraṃ samarpayati 
tadā tasya patny āgṛhītvā lekham
kuśalavārttāṃ papraccha 
kuśalī bhadra me bhartā kuśalaṃ sarvavastukam 
siddhāni sarvakāryāṇi mā kaś cid rujayā vapuḥ  Dak 
so 'vocat sarvaṃ kuśalaṃ mā bhaiṣīty uktvā svagṛhaṃ gataḥ 
atha sā tasya patnī bhartā āgamiṣyatīti cintyāśayā utkaṇṭhitamanās tiṣṭhati 
pratyāgate tataś cāsmiṃs tasya durdaivayogataḥ 
tadā ca taraṇe naukā babhūva pralayāmbudhau  Dak 
tadā tena anusmṛtya buddhanāma udīritam 
kṣaṇāt prāṇaṃ yayau tatra tenāsau sugatiṃ gataḥ  Dak 
naśyanti sarvavastūni jīvaś cāpi praṇaśyati 
vārttāpi nāgatas tasya mṛto 'pi jīvito 'tha vā 
agaman viṃśaty abdāni kālaṃ gata abhūd asau  Dak 
dineṣu gacchatsu kramataś ca vṛddhā dhammillaśuklā kubjā ca sābhūt 
tathāpi tasyāḥ sneho na naśyati cānekadevasmaraṇena tiṣṭhati  Dak 
atha sā cintayām āsa svāminā prahitāni ca 
sugandhagandhadravyāṇi buddhāya sugatāya ca  Dak 
pūjayāmi kathaṃ cātra śākyasiṃhaṃ guṇodadhim 
ajātaśatruṇā rājñā buddhapūjānivārite  Dak 
atha sā cintayām āsa pūjayāmi tathāgatam 
prāsādaśikhare sthitvā candanena vilepanaiḥ  Dak 
tatas tayā pramodena bhaktipūrveṇa cetasā 
arcitaṃ candanenaiva kusumaiḥ saha maṇḍalam  Dak 
tataḥ sā prāñjaliṃ kṛtvā natvāha sādaraiḥ punaḥ 
bhartā me 'pi mṛto vāpi jīvito vātha vā punaḥ  Dak 
vārttāpi nāgatā tasya kathaṃ he bhagavan mune 
sarvajñaḥ sarvadarśī tvaṃ nāsti kiṃ cid aveditam  Dak 
svapnaṃ dāsyasi me nātha
asti nāsty atha vā mune 
darśanam autsukaṃ jātaṃ bhartur vadanapaṅkajam  Dak 
iti sā yācanaṃ kṛtvā tad dināni nināya ca 
saṃveśāya niśāyāṃ vai svāgāranilayaṃ yayau  Dak 
atha bhagavān sarvajñas tasyā āśayaṃ jñātvā svaṃ prabhāvaṃ pradarśayann ṛddhyā brahmasvareṇa sautīrṇaṃ prāvadat 
sautīrṇa tava patnyā tvām eva kālagataṃ na jānāti 
tasmād divyarūpaṃ dhṛtvā svargād avatīrya divyadehaṃ svapnaṃ darśayatu 
iti sahacittotpādād bhagavataḥ sautīrṇavaṇijo divyaśarīram abhivīkṣya
dharmatā khalu aciropapannasya trīṇi cittāny utpadyante 
kutaś cyutvā
ihopapannaḥ
kena karmaṇeti 
sa paśyati manuṣyebhaś cyutas trāyatriṃśeṣūpapanno bhagavataḥ kuṅkumādidānād iti 
tatas sugandhamukho devaputraś calavimalakuṇḍalahārārdhahāravibhūṣitagātro ratnacūḍaḥ
kuṅkumatamālapattrādyalaṃkṛtagātras tām eva rātriṃ sugandhagandhena catuḥkrośaṃ sphuritvā
yatra yatra gataḥ svargalokād avatīrya bhāryāyāḥ koṣṭhāgāre pratyasthāt 
tataḥ sā imaṃ svapnam apaśyat 
bhartā uvāca 
kānte jānīhi tvadbhartā mamaiva maraṇaṃ dhruvam 
tvaṃ na jānīṣi mā bhītā svargalokād ihāgataḥ  Dak 
buddhaprabhāvān nānyena kuṅkumādipradānataḥ 
divyalokasukhaṃ bhuktvā tiṣṭhāmi sukhalīlayā  Dak 
kāśmīragośīrṣakacandanāni dadanti tasmai sugatottamāya 
te prāpnuvanti hy amarālayeṣu sugandhadehāḥ khalu ye manuṣyāḥ  Dak 
buddheṣu dharmeṣu tathā ca saṃghe prasannacittā bhava cāpramattā 
tathā bhavethās tvam ato yathāhaṃ kalyāṇamārgaṃ nacireṇa prāptum  Dak 
iti jinānubhāvena svapatnīṃ dharmam upadeśya svabhavanaṃ gataḥ 
tataḥ sā tathāvidhaṃ svapnaṃ dṛṣṭvā prabudhyati mahādbhūtaṃ ca saṃprāptā śokākulitamānasā 
tatotthāyāsanāt sā ca vimṛśya manasā punaḥ 
satyasvapnam imaṃ jñātvā duḥkhotphullatanūruhā 
vepathus tasyās tanur nūnam aśru sravati locanāt  Dak 
tataḥ kṛtvā samādhānaṃ nanāma sugatāya vai 
rakṣa māṃ bhagavañ chāstaḥ kuru nātha anugraham  Dak 
ity uktvā suprasannena bhagavān sugatottamaḥ 
pūrvavad maṇḍalaṃ kṛtvā aṣṭau dināni pūjitaḥ  Dak 
tataḥ kālavaśāt sāpi pañcatvam upasaṃgatā 
praṇītatrāyatriṃśeṣūpapannā devakanyakā  Dak 
sugandhagandhinī nāma devakanyābhavat tadā 
bhartrā saha sukhenaiva svarge tiṣṭhati sā ciram  Dak 
tatas tau saṃbhāṣitau bhagavataḥ kuṅkumādidānād devalokeṣūpapannau 
tasmād bhagavataḥ sakāśaṃ gacchāvaḥ paryupāsanāya vadanāyeti 
tadā sugandhamukhadevaputrastrīpuruṣau sugandhagandhena catuḥkrośaṃ sphuritvā tām
eva rātriṃ sarvaṃ jetavanamahāvihāram udāreṇāvabhāsya bhagavantaṃ candanādisugandhavarṣaiḥ
pūrayitvā bhagavataḥ purastān niṣaṇṇau dharmaśravaṇāya 
atha bhagavān sugandhamukhadevaputrayor āśayaṃ prakṛtiṃ ca jñātvā tādṛśīṃ caturāryasaṃprativedhikīṃ dharmadeśanāṃ kṛtavān 
yāṃ śrutvā tayoḥ strīpuruṣayor viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam 
sa dṛṣṭasatyas trir udānam udānayati sma 
 idam asmākaṃ bhadanta na mātrā kṛtaṃ na pitrā kṛtaṃ na rājñā na devatābhir neṣṭasvajanabandhuvargeṇa na pūrvapretair na śramaṇabrāhmaṇair yad  
bhagavatāsmākaṃ kṛtam  
apāyadvārāṇi pihitāni svargadvārāṇi pratiṣṭhāpitāni 
tavānubhāvāt pihitaḥ sughoro hy apāyamārgo bahudoṣayuktaḥ 
apāvṛtā svargagatiḥ supuṇyā nirvāṇamārgaś ca mayopalabdhaḥ  Dak 
tvadāśrayāc cāptam apetadoṣaṃ nāv adya labdhaṃ suviśuddhacakṣuḥ 
prāptaṃ ca śāntaṃ padam āryakāntaṃ tīrṇaṃ ca duḥkhārṇavapāram asmin 
naravarendra narāmarapūjita vigatajanmajarāmaraṇāmaya 
bhavaśahasrasudurlabhadarśana saphalam adya mune tava darśanam  Dak 
avanamya bhagavataś caraṇau dvāv abhivandya jātasaṃharṣau gamiṣyāva ity ārocya suralokābhimukhaṃ divaṃ jagatuḥ 
atheha bhikṣavaḥ pūrvarātriṃ jāgarikāyogam anuyuktā viharanti 
tair dṛṣṭo bhagavato 'ntike udāro 'vabhāsaḥ 
yaṃ dṛṣṭvā saṃdigdhā bhagavantaṃ papracchuḥ 
kiṃ bhagavann asyāṃ rātrau bhagavantaṃ darśanāya brahmā sahāpatiḥ śakro devendra uta catvāro lokapālā upasaṃkrāntāḥ 
bhagavān āha 
na bhikṣavo brahmā sahāpatir na śakro devendro nāpi catvāro lokapālā māṃ darśanāyopasaṃkrāntāḥ 
Dak 
asau sautīrṇavaṇijo mahāsamudram avatīrṇaḥ 
tato 'sau sautīrṇavaṇijo mahyaṃ kuṅkumādisugandhadravyāṇi dattvānyaṃ preṣitaḥ 
tataḥ pratyāgate durdaivayogān mahāmbudhau samudramadhye nāvaṃ bhagnībhūtvā samudre patitvā kālaṃ gataḥ 
tasya patnī sugandhagandhinī devakanyā
tayā mayi prasannībhūya prāsādaśikhare sthitvā kuṅkumādisugandhair aṣṭau dināni pūjitaḥ
tayā praṇidhānaṃ kṛtam 
yatre me svāminaḥ sthāne preṣyatāṃ sugata 
iti tatpuṇyapraṇidhānavaśāt trāyatriṃśeṣu deveṣūpapannā 
tāv imāṃ rātriṃ matsakāśam upasaṃkrāntau
tayor mayā dharma deśitam
dṛṣṭasatyau ca svabhavanaṃ gatau 
tasmāt tarhi bhikṣavaḥ śikṣitavyam 
yat triratneṣv upakāraṃ kuryān nāpakāram ity evaṃ bhikṣavaḥ śikṣitavyaṃ mamāntare mama nirvṛte 
tato bhikṣavaḥ saṃśayajātā bhagavantaṃ papracchuḥ 
bhagavan ko hetuḥ kaḥ pratyaya asau sautīrṇaḥ kuṅkumādigāndhikavastūni prahitāni
tvaddarśanam aprāpya samudramadhye kālagata iti 
Dak  bhagavān āha 
bhikṣavaḥ śṛṇudhvam 
bhūtapūrvaṃ bhikṣavaḥ pradeśikamaṇḍalino rājaika asti 
tatrājiravatīnāmanadīpāre nātidūre nānāpādapadrumopaśobhite manoramavistāre saritpravāhite dharmarucir nāma ṛṣiḥ prativasati sma 
sa nityaṃ dharma śrotuṃ gacchatīti 
 atha kadā cid ṛṣyāśramamārgāntare duṣṭajantor bhayam utpādita iti lokopavādaṃ śrutvā sa rājā sahāyair iṣudhanu sajjīkṛtya ṛṣyāśramaṃ gatavān 
tata ṛṣyāśramaṃ prāpya gurupraṇāmaṃ kṛtvā nānāvinodakathālāpena sukhena tiṣṭhati 
tataḥ sa munir dhanurbāṇaṃ dṛṣṭvā rājānam uvāca 
alam anena rājan dhanurbāṇaṃ sajjīkṛtya
āgatas tvam 
ahaṃ duṣṭo na
me dṛṣṭvā rājan bhīto 'si vā punaḥ 
atha sa rājā karṇaṃ mṛṣṭvā praṇāmaṃ kṛtvāha 
ma evaṃ brūhi guro tvadbhayaviṣādān na
kiṃ tu mārgānte duṣṭajantor bhayam utpādita iti lokopavādaṃ śrutvāgato 'ham iti 
atha ṛṣir abravīt 
mā khedaṃ kuru he rājan saṃsāreṣu asārake 
helayā cāparādhi syāt kathitaṃ tvayi bhūpate  Dak 
saṅkaṭaprāptakāleṣu paśyann api na paśyate 
śrutam api na bhāvyaṃ te tasmāc cokto mahīdhara  Dak 
śastre bhṛte prahāreyuḥ kasmiṃś cit prāṇiṣu svayam 
samādhānaṃ tato bhūtvā krīyase dṛḍhacetasā  Dak 
kasmāc chāsitam itthaṃ te śṛṇu tvaṃ bhūpate punaḥ 
akāraṇe gate prāṇe śastreṇa vidhyate yadi  Dak 
vyathayā prāṇinā tena pralāpaiḥ kandanena tu 
punaḥ śāpayate nūnaṃ doṣaśalyo hi jāyate  Dak 
ahiṃsā paramo dharma ahiṃsā paramaṃ tapaḥ 
ahiṃsā paramaṃ jñānam ahiṃsā paramaṃ padam  Dak 
atha sa rājā tatheti satyam eva ity uktvā gurucaraṇau praṇāmaṃ kṛtvā pratinivṛttayati sahāyaiḥ saha pathi nānākathāvinodaiḥ 
tato nadīṃ niṣkramya
upārdhaṃ prāptavān dṛṣṭaḥ 
madhyāhne ravikiraṇair ātaptaiḥ pānīyaṃ pītvā tarucchāyāyām āśṛtāṃ mṛgapatnīṃ dadarśa 
atha sahasaiva sa rājā guror vacanaṃ vismāritas tāṃ mṛgapatnīṃ śareṇa bhinnaḥ 
udare śaraṃ bhidyati 
tato mṛgapatnī mānuṣyagirā rājānam evam āha 
sādhu sādhu mahārāja kṛtas tvam uttamaṃ vratam 
tvaṃ ca rājarṣabhaḥ śreṣṭhadevajātiḥ sudhārmikaḥ  Dak 
na mānuṣā cāsmi manuṣyavarya mṛgy apy ahaṃ tvadviṣayāntavāsā 
vṛddhā tvadīyena tṛṇodakena kathaṃ hi rājan tvayi khedayatnaḥ  Dak 
lakṣmīniketaṃ yadupāśrayeṇa prāpto 'si lokābhimataṃ nṛpatvam 
trātāsi loke vyasane bhayeṣu kathaṃ nu rājan śareṇa bhinno me  Dak 
ahaṃ hi paśujātiḥ syām ajñānadīnadurbalā 
āhāro maithunaṃ nidrā paśuvṛttis tathā nṛpa  Dak 
naikadharmādhikāras tvaṃ dharmādharmavicārakṛt 
bhūpāla iti vikhyātaḥ sarvalokaiḥ praśaṃsitaḥ  Dak 
subalo balahīnānāṃ dīnānāṃ śaraṇaṃ prabhuḥ 
īdṛśas tvaṃ mahārāja kathaṃ me jīva hāritaḥ  Dak 
viśeṣair gurviṇī cāham udarasthasya kā gatiḥ 
asya mukhaṃ na paśyeyaṃ tenāsyaṃ paśyate na me  Dak 
punaś ca 
na siṃhajātir na ca vyāghrajātir na ṛkṣajātir na ca sūkarī hy aham 
vṛkā na jātir na ca krūrajātis tvayā kimarthaṃ svaśareṇa bhinnā  Dak 
vyādhānāṃ caṇḍakrūrāṇam alajjānāṃ tathaiva ca 
asatyānāṃ ca duṣṭānām evācāravidho nṛpa  Dak 
tato rājā idaṃ vacanaṃ śrutvā śalyam iva gadgadakaṇṭhena pratyuttaraṃ dātuṃ na śaknoti 
tatra kṣaṇaṃ tūṣṇīm āsthāya sa rājā mṛgapatnīm uvāca 
kiṃ manyase mṛgīdānīṃ mṛgayānāṃgate 'pi ca 
aparādhena lipto 'haṃ guror vacanaṃ nānyathā  Dak 
kākatālīva yat prāpya pramodenābhinirmite 
na kiṃ cit krūracittena na ca te dveṣabhāvataḥ  Dak 
mṛgapatny uvāca 
kiṃ manyase mahārāja prasādena parātmani 
svakānāṃ ca parāṇāṃ ca śarīraṃ tulyam eva ca  Dak 
sukhaduḥkhaṃ ca sarveṣāṃ kathaṃ na jñāyase nṛpa 
mama prāṇaharas tvaṃ hi kiṃ vaktavyam ataḥ param  Dak 
ity uktvā sā mṛgī kālagatā 
tatas tasya bhartā mṛgaḥ samāyātaḥ ghrāṇo nocchvāsam āghrāya paśyati tāṃ mṛtaśarīrāṃ dṛṣṭvā ucchedakarīram iva sahasā bhūmau papāta 
krameṇa smṛtim upasthāpya karuṇakaruṇair nānāvilāpaṃ cakāra 
hā prāṇānandanasnehe vrajase katham ekikā 
māṃ vihāyādhunā tatra kathaṃ kena prahāritā  Dak 
samārjavaṃ samaṃ jñānaṃ mama tulyaparākramā 
tvadguṇaṃ kathaṃ vismṛtya manye kāntārabhīṣaṇam  Dak 
suhṛdanye na vidyante tavaikavallabhaḥ khalu 
idānīṃ sneham utsṛjya kathaṃ te jīva hāritaḥ  Dak 
tataḥ sa rājānam uvāca 
mama prāṇasameyaṃ strī patnī me jīvahāritā 
atisnehatarā strī me kathaṃ te prāṇahāritā  Dak 
atha sa mṛgas tasmai śāpitaḥ 
yathā me patnī nadīmadhye sthitvā prahāritena vyāpāditā 
tathā tvaṃ samudramadhye pañcatvam upagacchatu 
caturvarṇānāṃ hīnavarṇo bhavatv iti śanaiḥ svam āśramaṃ gato mṛgaḥ 
kiṃ manyadhve bhikṣavas tena kālena tena samayena ṛṣir āsīd ahaṃ saḥ 
yo 'sau sautīrṇaḥ sa rājābhūt 
mṛgaśāpena śreṣṭhī bhūtvā samudramadhye kālagataḥ 
kiṃ tu bauddhanāmānusmṛtya pramodya kuṅkumādidānato deveṣūpapannaḥ 
mahānuśaṃsā bhikṣavaḥ kuṅkumādigandhadānasya tathāgateṣu mahānuśaṃsā 
punaś ca śṛṇu 
majjadvāravilāsinīkarakucaśroṇyūruvisphāritāṃ
yat sphītasphuṭapaṅkajāṃ surapatir mandākinīṃ gāhate 
kāntābhiḥ smaravihvalābhir asakṛl lokottamāyādarāt
tad gandhodakapādyadhūpakusumasraggandhadānāt phalam  Dak 
yad rājā cakravartī viyati gataghanaiḥ kuṅkumāmbhaḥpravāhaiḥ
karpūrāmodavadbhir malayajasurabhiśleṣaśītair yutāyām 
gaṅgāyām aṅgasaukhyaṃ paramam anubhavan modate sundarībhis
tat tyāgāt kuṅkumāder guṇagaṇanidhaye buddhabhaṭṭārakāya  Dak 
mṛdaṅgavīṇāpaṭahapraṇādaiḥ kṛtvā tu pūjāṃ sugatottamānām 
śṛṇoti śabdān suramānuṣāṇāṃ śrotraṃ ca divvaṃ labhate viśiṣṭam  Dak 
iti śrīdvāviṃśatyavadānakathāyāṃ kuṅkumādidānakathāparivarto nāmāṣṭamaḥ paricchedaḥ 
IX chattradānakathā
atha khalu maitreyo bodhisattvo mahāsattvo bhagavantam evam āha  bhagavan
buddheṣu stūpabimbeṣu chattram udāraṃ pradiśanti ye 
teṣāṃ phalaṃ kīdṛśaṃ syād bhāṣasva sugata prabho  Dak 
evam ukte 'tha bhagavān kṣaṇam eva tūṣṇīm āsthāya
 idaṃ mahānimittaṃ prādurbhāvam akarot svaṃ prabhāvasaṃdarśanārthaṃ buddhapūjāsaṃvartanārthaṃ buddhe 'prasannānāṃ cittānāṃ manaḥprasannasaṃjananārtham 
athānantaraṃ mahāpṛthivī ṣaḍvikāraṃ prakampitā
ā rasātalaṃ yāvat sumerum api 
evaṃrūpāṇy adbhutāni bhavanty anyāni ca 
tadyathā 
saṃkṣiptāni viśālībhavanti 
hastinaḥ krośanti 
aśvā hreṣante 
gṛhagatāni vividhavādyabhāṇḍāni svayaṃ nadanti 
andhāś cakṣuḥ pratilabhante  badhirāḥ
śrotraṃ labhante 
mūkaḥ pravyāhārasamartho bhavati 
indriyavikalā indriyāṇi pūrṇāni labhante 
unmattā vigatamadā bhavanti
viṣapīḍitā nirviṣā bhavanti 
anyonyavairiṇo maitrīṃ pratilabhante 
gurviṇyaḥ svastinā prajāyante 
bandhanabaddhā bandhanād vimucyante 
adhanā dhanāni pratilabhante 
bubhukṣitāḥ pūrṇodarā bhavanti 
rogārttā rogair vimuktā bhavanti 
antarikṣāś ca devā divyapuṣpavarṣam utsṛjanti 
Dak 
atha śakro devānām indra adhastāj jñānadarśanaṃ pravartya tatkṣanam eva svargalokāt prasarati 
 bhagavataḥ pūjārthaṃ svayam eva mahāpramāṇadivyasuvarṇaratnamayacchattraṃ dhṛtvā devagaṇaiḥ sārdhaṃ tatra gṛddhakūṭaparvate samāyāti koṭipramāṇadundubhayaḥ  
pranādayan  
atha śakro devānām indro bhagavantaṃ dadarśa 
 dvātriṃśatā mahāpuruṣalakṣaṇaiḥ samanvāgataṃ kāñcanaparvatam iva śriyā jvalantaṃ bhagavantaṃ suvarṇaratnamayaiś chattraiḥ saṃchādita abhūt 
tripradakṣiṇīkṛtya bhagavataḥ pādau śirasābhivandya bhagavataḥ purastān niṣaṇṇaḥ 
atha bhagavān dharmaṃ kathayā saṃdarśya samuttejayati saṃharṣayati 
anitya saṃsāram anitya koṣam anitya sauhṛdi saputradārā 
anitya rājo vividhopabhogyaṃ saṃsārake sarvam anityam eva 
dānaṃ vibhūṣaṇaṃ loke dānaṃ durgatinivāraṇam 
dānaṃ svargasya sopāṇaṃ dānaṃ śāntikaraṃ śubham 
atha śakro devānām indraḥ saparivāro dharmaṃ śrutvā punar api divaṃ jagmuḥ 
Dak 
tadanantaraṃ parṣajjanās taddhetukaṃ cāveditamanasaḥ
teṣām āśayaṃ jñātvā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ 
kutremāni bhagavan kuśalamūlāni kṛtāni yato bhagavata evaṃvidhā pūjā bhikṣusaṃghasya ceti 
bhagavān āha 
 tathāgatenaiva tāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāny oghavatpratyupasthitāny avaśyabhāvīni 
mayaitāni karmāṇi kṛtāny upacitāni
ko 'nyaḥ pratyanubhaviṣyati 
na bhikṣavaḥ karmāṇi kṛtāni pṛthivīdhātau nāpavāyvagniṣu vipacyante śubhāny aśubhāni ca 
bhūtapūrvaṃ bhikṣavo 'tīte 'dhvani kṣamāvatyāṃ mahānagaryām utpāditaḥ kṣemaṃkaro
nāma tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ
puruṣadamyasarathiḥ śāstā devānāṃ ca manuṣyāṇāṃ ca buddho bhagavān etarhi tiṣṭhati saśiṣyaḥ 
tena khalu punaḥ samayena anyatamajanapade rājadhānī āsīt 
manoramā ṛddhisphītā subhikṣā cākīrṇabahujanaparivṛtā vidvajjanasampannā 
tasyāṃ rājadhānyāṃ mahākṣatriyamūrdhnābhiṣikto Dak 
mahāvīryavān paramadhārmiko dharmarājo dharmeṇa rājyaṃ kārayati sma 
atha sa mahākṣatriyo mūrdhnābhiṣiktaḥ kṣemaṃkarasya tathāgatasya mahāśaṃsāvarṇanaṃ bhāṣitaṃ śrutvā paramaṃ prasādayām āsa 
atha tatkṣaṇam eva vividhapūjopakaraṇaṃ sajjīkṛtya nimantraṇārthaṃ dūtaṃ preṣayati 
aśvavegena hastivegena rathavegena 
tataḥ kramatas tatrānuprāptas tathāgataṃ prārthayām āsa 
 he bhagavan kṣemaṃkara samyaksaṃbuddha mahākṣatriyo mūrdhnābhiṣikto tvayi nimantraṇaṃ preṣita adya caturthadine saśiṣyaḥ parṣadgaṇaiḥ saha  
samāyāntu mahāmune  
ity uktvā kṣemaṃkaraṃ samyaksaṃbuddhaṃ praṇipatya svaviṣayaṃ pratyāgataḥ 
atha sa mahākṣatriyo mūrdhnābhiṣiktaś caturthadine puṣpadhūpagandhacchattradhvajapaṭākāḥ sajjīkṛtya
puṣpāñjaliṃ prakṣiptavān 
tato buddhānubhāvena tāni puṣpāṇi kṣemaṃkarasya tathāgatasya śirasi praticchannāni babhūvuḥ 
atha bhikṣavaḥ kṣemaṃkaraṃ samyaksaṃbuddhaṃ papracchuḥ 
kuta idaṃ bhadanta bhagavan nimantraṇam āyātam iti 
Dak  kṣemaṃkaraḥ samyaksaṃbuddhaḥ provāca 
mahākṣatriyo mūrdhnābhiṣikto nimantraṇaṃ kṛtam 
tatrāsmābhir gantavyaṃ sajjīkurvantu bhikṣavaḥ  Dak  iti 
 atha kṣemaṃkaras tathāgato 'rhan samyaksaṃbuddhaś caturthadine bhikṣugaṇaiḥ parivṛtaḥ kṣemaṃkaro bhagavān dānto dāntaparivāraḥ śāntaḥ śāntaparivāraḥ 
mukto muktaparivāraḥ āścarya āścaryaparivāraḥ 
vinīto vinītaparivāro 'rhann arhatparivāraḥ 
vītarāgo vītarāgaparivāraḥ prāsādikaḥ prāsādikaparivāro vṛṣabha iva gogaṇaparivṛtaḥ 
gaja iva kalabhagaṇaparivṛtaḥ 
siṃha iva daṃṣṭrigaṇaparivṛtaḥ 
rājahaṃsa iva haṃsagaṇaparivṛtaḥ 
suparṇīva pakṣigaṇaparivṛtaḥ 
vipra iva śiṣyagaṇaparivṛtaḥ 
bālāhāśva iva turagagaṇaparivṛtaḥ 
deśika ivādhvagagaṇaparivṛtaḥ 
sūra iva yodhagaṇaparivṛtaḥ 
sārthavāha iva vaṇiggaṇaparivṛtaḥ 
śreṣṭhīva paurajanaparivṛtaḥ 
Dak  koṭṭarāja iva mantrigaṇaparivṛtaḥ 
cakravartīva putrasahasraparivṛtaḥ 
candra iva nakṣatragaṇaparivṛtaḥ 
sūrya iva raśmisahasraparivṛtaḥ 
dhṛtarāṣṭra iva gandharvagaṇaparivṛtaḥ 
virūḍhaka iva kumbhāṇḍagaṇaparivṛtaḥ 
virūpākṣa iva nāgagaṇaparivṛtaḥ 
dhanada iva yakṣagaṇaparivṛtaḥ 
vemacitrīvāsuragaṇaparivṛtaḥ 
śakra iva tridaśagaṇaparivṛtaḥ 
brahmā iva brahmakāyikaparivṛtaḥ 
stimita iva jalanidhiḥ sajala iva jaladharo vimada iva gajapatiḥ 
sudāntair indriyair asaṃkṣobhiteryāpathena pracacāra 
 anekair devagaṇānucarair buddhadharmair nānādevaputraiḥ saṃvarṇitaiḥ saṃgītair vādyapraṇādaiḥ kṣemaṃkaro bhagavāṃs tāṃ rājadhānīm anuprāptaḥ 
aśrauṣīd rājā mahākṣatriyo mūrdhnābhiṣiktaḥ kṣemaṃkarasamyaksaṃbuddhaś cāsmākaṃ rājadhānīm
anuprāpta iti śrutvā ca mahatyā rājarddhyā mahatā rājānubhāvena samanvāgato yena
bhagavān kṣemaṃkaraḥ samyaksaṃbuddhas tenopasaṃkrānta upasaṃkramya kṣemaṃkarasya
samyaksaṃbuddhasya pādau śirasā vanditvaikānte niṣaṇṇaḥ 
Dak 
atha rājānaṃ kṣatriyaṃ mūrdhnābhiṣiktaṃ kṣemaṃkaraḥ samyaksaṃbuddho bodhikarair dharmaiḥ samādāpayati 
athā sa rājā labdhaprasādajātaḥ kṣemaṃkaraṃ samyaksaṃbuddhaṃ rājakule nimantrya śatarasena bhojanena pratipāditaḥ 
śatasahasramūlyena suvarṇacchattreṇa saṃchādayām āsa 
atha sa bhagavān kṣemaṃkaraḥ samyaksaṃbuddho dharmavarsaṃ pravarṣitum ārabdhaḥ 
sādhu sādhu mahārāja mahāpuṇyavratottamam 
chattrāvarohaṇaṃ yena
īdṛśaṃ phalam āpyate  Dak 
gajaturagapadātisyandanaiḥ saptaratnair vrajati sutasahasrair vyomni yac cakravartī 
śaśadharapariveṣacchattraruddhārkapādas
tad api phalam udāraṃ chattradānāt prasūtam  Dak 
hemacchattratiraskṛtārkakiraṇāḥ śrīmadvinītadvipa
skandhasthā bahuratnabhūṣaṇavarāḥ śakrarddhivispardhinaḥ 
cāturdvīpakacakravartyavanipā yad yānti khe līlayā
tat tāthāgatadhātucaityakusumacchattrapradānāt phalam  Dak 
Dak 
punas ca vistareṇa śṛṇu 
tathāgatebhyaś chattrapradānato rājā bhavati cakravartī caturaṅgo vijitavān dhārmiko dharmarājaḥ saptaratnasamanvāgataḥI  tadyathā 
cakraratnaṃ hastiratnam aśvaratnaṃ stīratnaṃ maṇiratnaṃ gṛhapatiratnaṃ pariṇāyakaratnam 
evaṃ saptaratnasamanvāgato bhavati rājā cakravartī cāsya putrasahasraṃ bhavati śūrāṇāṃ vīrāṇāṃ varāṅgarūpināṃ parasainyapramardakānāṃ 
putrasahasraiḥ samanvāgato bhavati 
sa imāṃ mahāpṛthivīṃ sasāgarām akhilam akaṇṭhakam adaṇḍenāśastreṇābhinirjityādhyāsayati 
ekapurīm iva pṛthivīṃ dharmeṇa rājyaṃ kariṣyati 
evaṃrūpeṇa tvaṃ rājā bhaviṣyasi cakravartī caturdvīpeśvara iti vyākārṣīt 
sa bhagavān yathāgataṃ tathārddhyā khagapathena svaṃ vihāraṃ samāyayau 
atha sa rājā parinirvṛtasya tathāgatasya ca samantayojanaṃ stūpaṃ kāritavān kroṣam uccatvena 
mahāpramāṇaṃ chattraṃ nyasto pūjito 'bhūt 
kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ 
yan mayā kṣemaṃkarasamyaksaṃbuddhasya Dak 
stūpeṣu śraddhayā chattraṃ nyastaṃ evaṃvidhā pūjā mayā cakravartī bhūtvā saṃsāre 'nantasukham anubhūtaṃ 
idānīṃ tenaiva hetinā śakreṇa devānām indreṇāsya tathāgatasyaivaṃvidhā mānitā pūjitā chattreṇa saheti 
tasmād bhikṣavo buddhaṃ bhagavantaṃ śāstāram iti jñātvā yuṣmābhir api satkāraṃ kartavyam iti 
tathā mamāntare mama nirvṛte saṃsāre sattvebhya evam udārataraṃ vācyam apy unneyam 
iti puṇyaprasādanadvāviṃśatyavadānakathāyāṃ chattradānakathā navamaḥ paricchedaḥ 
X dhātvavaropaṇakathā
atha khalu maitreyo bodhisattvo mahāsattvo bhagavantam etad avocat 
bhagavaṃś chattrānuśaṃsāṃ tava vāṇīṃ śrutvā pramodaṃ prāptavān  punar api
jinasya prakṛtau stūpe dhātum āropyate ca yat 
phalaṃ teṣāṃ kathaṃ nātha vada tvaṃ jñānasāgara  Dak 
tasmin samaye so 'pi bhagavāṃl lokānukampārtham iha gṛdhrakūta eva viharati 
bhagavān āha 
sādhu śṛṇu mahāsattva dhātvāropaṇajaṃ phalam 
puṇyaṃ tad viśeṣaṃ ca vakṣyāmi sarvabodhaye  Dak 
tad yathaikasmiṃ samaye dakṣiṇāpathe dharmakalpo nāma rājā rājyaṃ kārayati 
 ṛddhisphītaṃ ca kṣemaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍambaraṃ taskararogāpagataṃ śālīkṣugomahiṣīsaṃpannaṃ  
priyam iva putraikaṃ rājyaṃ kārayati  
so 'pareṇa samayena devyā Dak 
sārdhaṃ krīḍati ramate paricārayati 
tasya krīḍato ramamāṇasya paricārayato māsātyayāt putro jāta abhirūpo darśanīyaḥ
prāsādika atikrāntamānuṣyavarṇaḥ saṃprāptadivyadhātuśliṣṭavarṇaś cānena prabhayā
sarvaṃ ca nagaram avabhāsito 'bhūt 
taṃ dṛṣṭvā mātāpitarav anye ca lokāmātyaparṣajjanāḥ kautūhalābhyāgataḥ sattvāḥ paraṃ vismayam āgatāś cintayanti 
kuto 'yaṃ īdṛśaḥ sattvaviśeṣa iti 
atha tasmin samaye tasya rājño grāmagrāmaṇyām adhikṛtajanā rājānam āgatya prāhuḥ 
bho mahārāja tava viṣayeṣu sthāneṣu nidhānaplutā jātā 
ke cid āhuḥ suvarṇanidhānaplutā jātā 
ke cid āhū rūpyasya nidānaplutā jātā 
ke cid āhū ratnanidānaplutā jātā 
evam anyam anyāny aṣṭau nidhānaplutā jātā 
kiṃ bhavatu dārakasya nāmeti 
jñātaya ūcuḥ 
aho puṇyasya sāmarthaḥ 
yasmād anena jātena
dhātuśliṣṭaprabhayā Dak 
sarvaṃ nagaram avabhāsitam 
api tv aṣṭau dhātūnāṃ nidhānaplutā jātā 
tasmād bhavatu dārakasya nāma dhātustejarājakumāra iti nāma sthāpitam 
tata upakaraṇaviśeṣair āśu vardhate hradastham iva paṅkajam 
 sa ca paṇḍito vyakto medhāvī śrāddho bhadraḥ kalyāṇāśya ātmahitaparahitapratipannaḥ kāruṇiko mahātmā dhārmiko dharmakāmaḥ prajāvatsarasvabhāvaḥ 
yāvad apareṇa samayena rūpamadamatto prabhūtabalākrāntaḥ sa svarājyaviṣaye vistarakautukaḥ kiṃ kim astīti taddarśanārtham upacakrāma
 mahatyā rājarddhyā nānāvādyaṃ ninādayan parijanasahāyaparivṛto vaḍabāsahasrair nāgasahasraiḥ parivṛto yathā śakropacāraiḥ śakraparispardhy  
evaṃ sa vibhūtyā niṣkrāmati  
atha grāmaṇyāṃ janapade vistaraṃ darśituṃ rājāgacchatīti śabdam aśrauṣīt 
tadā sarve janā yogyānusāreṇa sarvavastūni saṃbhārāṇi sajjīkṛtya rājānam upagamya sarvavastūpabhogapuraḥsareṇa taṃ satkārayām āsa 
Dak 
tataḥ sa dhātusteja ito nātidūre paramavistarasamatalasthalabhūmim anuprāptaḥ 
tato rājño manasi utkaṇṭhita aśvavegena krīḍitum 
atha rājñaḥ sahāyān atra
viśrāmayati 
atha rājā dvir api trir api aśvavegaṃ kṛtavān 
tato 'śvenātijavenāpahārito gataḥ 
paramadūradeśe 'śvena parityaktvā rāj mūrchitaḥ 
mūrchā parigatā
rājā kṣaṇena cetanāṃ puṣṇāti 
aśvam adarśanaṃ prāptaḥ 
tataḥ sarve sahāyajanā rājānam adarśanaṃ prāptā manobhaṅgaṃ kṛtvā pratinivṛttāḥ 
atha sa rājā
pratinivṛttaṃ mārgaṃ na jñāyamānaṃ diśo 'pi aviditaḥ
svecchayā tad bhuvanaṃ tyaktvānyatra dūrabhuvanaṃ yayau 
atha rājā tata ito nātidūre ramaṇakaṃ nāma nagaraṃ dṛṣṭaṃ
sa tad upajagāma 
yāvat tataś catasro 'psaraso nirgatā abhirūpā darśanīyāḥ prāsādikās tāḥ kathayanti 
ehi dhātusteja svāgataṃ te
idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam Dak 
āgaccha raṃsyāmaha iti 
sa tatheti kṛtvā tābhiḥ sahānekāni varṣāni ratim anubhūtavān 
athāpi tatkṛtapuṇyaḥ sattvaḥ kṛtakuśalaḥ 
dakṣiṇapaddhatigamanāc cainaṃ vārayanti 
sa yato dakṣiṇāyāḥ paddhater nivāryate
tataḥ suṣṭhutaram utkaṇṭhito gantum 
yāvat punar api dakṣiṇapathānugacchan paśyati sadāmattaṃ nāma nagaraṃ 
tatra dvārībhūto yāvat tasmād apy aṣṭau cāpsaraso nirgatā abhirūpatarā darśanīyatarāḥ prāsādikatarās tāḥ kathayanti sma 
ehi dhātusteja svāgataṃ te
 idam asmākam annagṛhaṃ pānagṛhaṃ vastragṛhaṃ śayyāsanagṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam āgaccha raṃsyāmahe 
sa tābhiḥ sahānekāni varṣāṇi ratim anubhūtavān 
athāpi tatkṛtapuṇyaḥ sattvaḥ kṛtakuśalaḥ 
tā apy asya dakṣiṇapaddhatiṃ vārayanti 
sa yato dakṣiṇāyāḥ paddhater nivāryate
tataḥ suṣṭhutaram utkaṇṭhito gantum 
yāvat punar api dakṣiṇena pathā gacchan paśyati nandanaṃ nāma nagaram 
sa tatra dvārībhūto yāvat tasmād api ṣoḍaśāpsaraso nirgatā abhirūpatarā darśanīyatarāḥ prāsādikatarās tāḥ kathayanti 
Dak  ehi dhātusteja svāgataṃ te
 idam asmākam annagṛhaṃ pānagṛhaṃ vastragṛhaṃ śayyāsanagṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam āgaccha raṃsyāmahe 
sa tābhis sahānekāni varṣāṇi ratim anubhūtavān 
athāpi tatkṛtapuṇyaḥ sattvaḥ kṛtakuśalaḥ 
tā apy asya dakṣiṇapaddhatiṃ vārayanti 
sa yato dakṣiṇāyāḥ paddhater nivāryate tataḥ suṣṭhutaram utkaṇṭhito gantum 
yāvat punar api dakṣineṇa pathā gacchan paśyati brahmottaraṃ nāma prāsādam 
sa tatra dvāribhūto yāvat tasmād api dvātriṃśad apsaraso nirgatā abhirūpatarā darśanīyatarāḥ prāsādikatarās tāḥ kathayanti 
ehi dhātusteja svāgataṃ te
 idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvajravaiḍūryaśaṅkhaśilāpravāḍajātarūpārajatasaṃpūrṇam āgaccha raṃsyāmahe  
sa tābhiḥ sahānekāni varṣāṇi ratim anubhūtavān 
athāpi tatkṛtapuṇyaḥ sattvaḥ kṛtakuśalaḥ 
tā apy asya dakṣināṃ paddhatiṃ vārayanti 
sa yato dakṣiṇāyāḥ paddhater nivāryate 
tataḥ suṣṭhutaram utkaṇṭhito Dak  gantum 
yathā dakṣiṇāṃ paddhatiṃ gacchati tathāsya itaḥ paddhate yāvat punar api dakṣiṇena pathā gacchan paśyati mahāntaṃ taptavālukāsthalaṃ
tatas tīreṣūpagacchati 
agnidāham iva jvālāgatāṃ vālukāṃ dadarśa 
tad dṛṣṭvā manovihvalatayā iti cintitaḥ kathaṃ gamyate 
kutra gaccheyam ahaṃ nu bho 
tathā sthite ugrajantuḥ samāgataḥ 
nāśvo na kharo noṣṭro na gāvo mukhākṛtir na vidyate 
jantur eka upāgatya tam uvāca 
mānava me 'ṅgapṛṣṭhe 'varohaya
idaṃ vālukāsthale kathaṃ hi gamyate 
yadi hiṇḍate tava pādaḥ komalagodhumo muśalaprahārair vibhedayann iva viśīryate 
ata eva me pṛṣṭhe 'varohaya paratīraṃ nīyate mayā 
sa avaruroha ca tadā sa javena nīyate 
tatkṣaṇam eva tīram anuprāptaḥ sa jantur antarhito 'bhūt 
Dak 
tato dakṣiṇena pathā gacchan kasmiṃś cit sthāne paśyati projjvalam 
jvalanena sa tapyate 
sa āha 
kena karmaṇeti 
vanadāhavahnido 'haṃ 
tasya karmaṇeti 
sa punar api dṛṣṭaḥ 
vāyasagṛddhādyair āraṭane 'niśaṃ bhujyate 
so 'vocat 
ko 'sau kena karmaṇeti 
sa āha 
ahaṃ viśvāsaghātakaḥ 
tena karmaṇeti 
punar api jvaladagniguḍaṃ mukhe viṣkambhamāṇam aśnāti 
taṃ dṛṣṭavān 
sa āha 
ko 'sau 
sāṃghikānāṃ dravyaharaṇeneti 
sa punar api dṛṣṭaḥ 
ayojvalitatīkṣṇatarakṣuramārge raṭan viśīrṇapādaḥ pragacchati 
taṃ dṛṣṭvāha 
kā evaṃvidhāḥ 
sa cāha 
dharmasetuṃ viṣame jale vā marge kuṭile vā bhindanti 
tasya karmaṇeti 
Dak 
punar api prakīrṇakeśīstriyau svajānu dantair ghṛṣṭvā sthitau 
sa āha 
ke striyau kena vā karmaṇeti 
te ūcatuḥ 
adānnadātā kuśalair vihīnaḥ 
annaṃ na prāptaṃ dvādaśavarṣabhūtam 
punar api ito 'bhyantaraṃ gacchan paśyati 
śālmalī raṭann aṣṭāṅgulāyaskaṇṭakā saṃsaktaḥ 
sa āha 
ko 'yaṃ 
sa cāha 
paradārāgamanaprasakta iti 
sa punar api ito dakṣiṇena pathā gacchan paśyati 
rajjunā pādadvayor baddhā gale 'valambya keśeṣu rajjunā granthayitvā vṛkṣe cālambya strī nitambe 'yodaṃṣṭraiḥ khādyate bhrśaṃ 
tāṃ dṛṣṭvā sa āha 
kā evaṃvidhā 
sāha 
ātmasvāminam avahelāṃ kṛtya parapaurṣarateneti 
Dak 
punar api ito dakṣiṇena pathā gacchan paśyati 
mastake 'yomayacakraṃ bhrāmayan pūyaśoṇitaṃ prasarati śiraso 'sya 
taṃ dṛṣṭvā kathayati 
ayaṃ vidhā kasmād
duḥprasahyaduḥkhī kaḥ 
sa tam āha 
mātur apakārād imaṃ duḥprasahyaduḥkham 
atha sa punar api ito dakṣiṇena pathā gacchan paśyati 
mahākāyo mahocchrāyaparvatodarasaṃnibhaḥ 
svakeśaromapraticchannāṅgaḥ sūcīcchidropamāmukhaḥ  Dak 
taṃ dṛṣṭvā sa prāha 
ko 'sāv ayam ugrarūpo bhayānakaḥ 
sa tam āha 
kasmai cid dānaṃ kiṃcinmātraṃ na dadāmi 
dānanivārakadānamātsaryād iti 
punar api ito dakṣiṇena pathā gacchan paśyati 
agnikaṇāḥ śirasi varṣanti mahātṛṣārtaḥ 
taṃ dṛṣṭvā sa prāha 
aho vidheyaṃ kena karmaṇeti  sa āha 
kasmai cit tṛṣārtāyāgatāya pānīyaṃ pātuṃ na dadāmi 
punas tena pātuṃ gacched Dak 
iti tadā sa cāpi mṛttikām ādāya vyayanaṃ kṛtvā pānīyam āvilaṃ kṛtvā taddhetor idaṃ duḥkham 
atha sa dhātustejanṛpaḥ paralokam itiniścitam iti saṃcintya tasmād dakṣiṇapathād vimukhībhūya svarājyaviṣayam anuprāptaḥ 
tadā tasya pitrā rājñā cirakālena na pratyāgatena kālagata iti matvā putrasya nāmnā prāsādaḥ kāritaḥ 
nānāvādyabhāṇḍamṛdaṅgatāḍajhallavīṇāveṇumukuṇḍatūryādi cchattradhvajacāmarādi prāsādopari nyastam 
cākṣarāṇi likhitāni sthāpitāni 
yadi tāvad dhātustejakumāro jīvati
tasya māṅgalyena kṣipram āgamanāya
atha cyutaḥ kālagato vā gatyupapattisthānaviśeṣatāyai 
ity akṣarāṇi likhitvā tāsu nyastāḥ 
atha sa dhātustejo nṛpatir dṛṣṭvā paurajanair acihnatvā kenāpi avicāritaḥ 
tatas tena dhātustejarājñā svanāmna nirmitaprāsādaṃ Dak 
samantataḥ paribhraman paśyati 
svanāmalikhitaṃ kautūhalajātaḥ sa saṃlakṣayati 
aho me mātāpitṛbhyāṃ mṛta eva gṛhīta iti niścayaṃ matvā me nāmnā pratimādinā prāsādaḥ kāritaḥ 
pitrā rājñā tathākṛte bhūyaḥ kathaṃ saṃmukhī paśyeyaṃ 
ataḥ kāraṇād atra sthātuṃ mano na ramate 
kaivalyamokṣamārgaṃ sādhayeyam ity uktvā tasmāt sthānāc carann anyatra magadhābhimukhaṃ jagāma 
atha māgadhāḥ sattvās tasminn avasare gṛddhakūṭam āgamanāyāgacchanti 
tatas tena dhātustejena tā dṛṣṭāḥ pṛṣṭāś ca kva bhavanto gacchanti 
tair uktaṃ gṛddhakūṭaṃ gacchāmo buddhaṃ bhagavantaṃ draṣṭum iti 
dhātustejaso buddha iti aśrutapūrvaṃ nāma śrutvā sarvaromakūpāṇy āhṛṣṭāni paramakutūhalam utpannam 
tasyaitad abhavat 
yan nv aham api buddhaṃ bhagavantaṃ darśanāyopasaṃkrameyam iti so 'pi janaiḥ sārdhaṃ gṛddhakūtaṃ gacchati 
Dak 
tataḥ sa dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samanvāgatam
aśītyā cānuvyañjanair virājitagātraṃ vyomaprabhālaṃkṛtaṃ sūryasahasrātirekaprabhaṃ
jaṅgamam iva ratnaparvataṃ samantato bhadrakaṃ dṛṣṭvā prasādajāto bhagavataḥ pādau
śirasā vanditvā purato niṣaṇṇo dharmaśravaṇāya 
atha bhagavān āśayaṃ jñātvā caturāryasatyaprativedhikī dharmadeśanā kṛtā 
yāṃ śrutvā prasādajāto bhagavantam etad avocat 
bhagavan vyākarotu 
anuttarāyāṃ samyaksaṃbodhau vyākarotu 
atha bhagavān āha 
bhaviṣyasi tvaṃ kulaputra dhātuśikharanāmalokadhātor dhātustejo nāma tathāgato 'rhan
samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ
śāstā devānāṃ ca manuṣyāṇāṃ ca buddho bhagavān iti 
vyākaraṇaṃ śrutvā pravrajyāgrahaṇaṃ cakāra 
tatkṣaṇe sākṣād arhattvaṃ prāptam 
Dak 
tato bhikṣavas taṃ dṛṣṭvāścaryajātā bhagavantaṃ papracchuḥ 
ko 'sau bhagavan tvayā samyaksaṃbodhau vyākṛta iti 
bhagavān āha 
dakṣiṇāpathi dharmakalpo nāma rājā mahāpratāpavān dharmiṣṭhaḥ 
tasya rājñaḥ suto 'sau 
bhikṣava ūcuḥ 
kāni bhadanta tena karmāṇi kṛtāni yenābhirūpo darśanīyaḥ prāsādikas tejaḥ pravrajyārhattvaṃ sākṣātkṛtam iti 
bhagavān āha 
bhūtapūrvaṃ bhikṣavo 'tīte 'dhvani ekanavatikalpe vipaśvī nāma samyaksaṃbuddho loka
udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ
ca manuśyāṇāṃ ca buddho bhagavān bandhumatīṃ mahārājadhānīṃ nagarīm upaniśritya viharati sma 
atha sa bhagavān sakalabuddhakāryaṃ kṛtvā indhanakṣayāgnir iva nirupadhiśeṣe nirvāṇadhātau parinivṛtaḥ 
tasmād rājñā bandhumatā śarīre śarīrapūjāṃ kṛtvā samantayojanastūpaṃ kāritaṃ krośam uccatvena 
Dak 
 tena samayena anyatamaśreṣṭhiputreṇa taṃ dṛṣṭvā prasādajātena pitrā sādhitāni nānādhātumahārajatarūpyaratnakūṭāni gṛhītvā tasmin vipaśvinaḥ  
stūpagarbhe dhātur āropitaḥ  
tena praṇidhānaṃ kṛtaṃ 
anenāhaṃ kuśalena paścime samaye paścime kāle paścimake tathāgate 'nuttarāyāṃ samyaksaṃbodhau vyākaraṇaṃ pratilabheyam iti 
tena putreṇa kṛtakuśalamūlena tasya pitā dakṣiṇapathi dharmakalpo nāma rājā babhūva
tasya putro dhātustejaḥ pūrvajanmany api pitāputrau 
bhagavān āha 
kiṃ manyadhve bhikṣavo yo 'sau tena kālena tena samayena śreṣṭhiputra āsīd ayaṃ sa dhātustejarājā 
vipaśvinaḥ stūpe dhātum āropitaṃ 
tena hetunā abhirūpaḥ prāsādiko darśanīyataraḥ 
arhattvaṃ sākṣātkṛtam iti 
mayāpi samyaksaṃbodhau vyākṛtaḥ 
bhagavān punar uvāca 
mahānuśaṃsā maitreya mahānuśaṃsā bhikṣavas tathāgatasya stūpabimbeṣu dhātvavaropaṇānāṃ naikaphalānuśaṃsā 
tac chṛṇuta 
Dak 
pade sugatasaṃpadāṃ sapadi satpratiṣṭho bhuvi
prakāśitayaśā bhavaty akhilasattvadhātvāśrayaḥ 
samunnatatarasthiraprakṛtisaṃpadā saṃśrito
jinapratikṛtau janena yadi dhātur āropyate  Dak 
śakrīṃ samantād adhigamya lakṣmīṃ dvīpāṃś ca bhuktvā caturo narendrāḥ 
ante viśuddhaṃ padam āpnuvanti dhātoḥ samāropaṇato jinasya  Dak 
dṛśyante kāntimantaḥ śaśadharavadanāḥ subhruvo dīrghanetrā
martyā yan martyaloke varakanakanibhāḥ kṣāntisauratyayuktāḥ 
pṛthvīṃ yac cāpi rājā jalanidhivasanāṃ pālayaṃś cakravartī
tat sarvaṃ buddhabimbe bhavati tanubhṛtāṃ dhātum āropya bhaktyā  Dak 
tasmād bhikṣavo mamāntare mama nirvṛte 'nāyake loke idaṃ sūtraṃ deśayitavyam 
śrutvā ca prasādo bhavati prasādajāte tathā kariṣyati tathā ca kṛtvā tatphalaṃ prāpyate dhruvam 
iti dvāviṃśatyavadānakathāyāṃ dhātvavaropaṇakathā daśamaḥ paricchedaḥ 
XI maṇḍalakathā
atha khalu maitreyo bodhisattvo mahāsattvo dhātvavaropaṇaphalānuśaṃsāṃ śrutvā bhagavantaṃ punar evam āha 
bhagavañ śrotum icchāmi
maṇḍalaṃ sugatasya ca 
kriyate yena pūjārtham
phalaṃ teṣāṃ kathaṃ vibho  Dak 
bhagavān āha 
bhavati kanakavarṇaḥ sarvarogair vimuktaḥ
suramanujaviśiṣṭaś candravad dīptakāntiḥ 
dhanakanakasamṛddho jāyate rājavaṃśe
sugatavaragṛhe 'smin maṇḍalaṃ yaḥ karoti  Dak 
iti bhāṣitvā bhagavān tūṣṇībhūtaḥ sthitaḥ 
tathānuṣṭhite bhagavān saṃcintayati 
candraprabho bodhisattva ihāgacchatv iti sahacittotpādād bhagavataś candraprabho bodhisattvaś candrāvabhāsalokadhātor antarhitaḥ 
tatkṣaṇam eva ṛddhyā vihāyasā āgatya gṛddhakūṭe bhagavataḥ purato niṣaṇṇaḥ 
sa bhagavataḥ pādau śirasābhivanditvā
ekānte niṣīdati 
sa ca sākṣāc candra iva rūpasaundaryaś candra iva prabhāvirājitaśītaraśmiḥ 
samantayojano 'sya tejasāvabhāsitaḥ 
Dak 
atha sa bodhisattva utthāyāsanād bhagavantaṃ tridhā pradakṣinīkṛtya uttarāsaṅgaṃ
kṛtvā dakṣiṇajānumaṇḍalaṃ pṛthivyāṃ pratiṣṭhāpyā yena bhagavāṃs tenāñjaliṃ praṇamya
bhagavantam etad avocat 
bhagavan kasmin sati bhavapratyayo jāyate 
kasya nirodho nirodhāt punar bhavet 
kiṃ bhavo nirudhyate 
bhagavān āha 
sādhu sādhu candraprabha 
bhikṣavaḥ paśyata yūyam api tathā śṛṇotha 
idaṃ sūtraṃ saṃprakāśayiṣye daśabalasamanvāgato 'haṃ caturvaiśāradyaviśārada udārām ārṣabhaṃ parṣadi siṃhanādaṃ nadāmi 
yad utāsmin satīdaṃ bhavaty asyotpādād idam utpadyate 
yad utāvidyāpratyayāt saṃskāraḥ
saṃskārapratyayād vijñānaṃ vijñānapratyayān nāmarūpaṃ nāmarūpapratyayāt ṣaḍāyatanaṃ
saḍāyatanapratyayāt sparśaḥ sparśapratyayāt tṛṣṇā tṛṣṇāpratyayād upādānam upādānapratyayād
bhavo bhavapratyayāj jātir jātipratyayāj jarāmaraṇaśokaparidevaduḥkhadaurmanasyopāyāsāḥ saṃbhavanti 
evam asya kevalasya mahato duḥkhaskandhasya samudayo bhavati 
yad utāsmin na satīdaṃ na Dak 
satīdaṃ na bhavati 
asya nirodhād idaṃ nirudhyate 
yad utāvidyānirodhāt saṃskāranirodhaḥ saṃskāranirodhād vijñānanirodho vijñānanirodhān
nāmarūpanirodho nāmarūpanirodhāt ṣaḍāyatananirodhaḥ ṣaḍāyatananirodhāt sparśanirodhaḥ
sparśanirodhād vedanānirodho vedanānirodhāt tṛṣṇānirodhas tṛṣṇānirodhād upādānanirodha
upādānanirodhād bhavanirodho bhavanirodhāj jātinirodho jātinirodhāj jarāmaraṇaśokaparidevaduḥkhadaurmanasyopāyāsā nirudhyante 
evam asya kevalasya mahato duḥkhaskandhasya nirodho bhavati 
svākhyāto me bhikṣavo dharma uttāno vivṛtaś chinnaplotiko yāvad devamanuṣyebhyaḥ samyak saṃprakāśitaḥ 
 asmin khalu dharmaparyāye bhāṣyamāṇe candraprabheṇa bodhisattvena aṣṭādaśāveṇikabuddhadharmāḥ pratilabdhāḥ ṣaṭpāramitā eva pratilabdhāś ca 
atha khalu bhagavāṃs tasyaiva vyākaraṇam anuprayacchati 
sādhu sādhu kulaputra
asmiṃs tava lokadhātau candraprabho nāma tathāgato 'rhan bhaviṣyatīti 
Dak 
vidyācaraṇasaṃpannaḥ sugato lokavid anuttaraḥ 
devānāṃ ca manuṣyāṇāṃ śāstā loke bhaviṣyati  Dak 
 atha sa bodhisattvo bhagavatas tathāgatasya vyākaraṇam anuprāpya prasādajātena bhagavantaṃ tripradakṣiṇīkṛtya bhagavataḥ pādau śirasā vanditvā  
svabhavanaṃ prakrāntaḥ  
atha khalu bhikṣavas tasya bodhisattvasya abhirūpaṃ darśanīyaṃ prāsādikaṃ ca dṛṣṭvā bhagavantam eva ūcuḥ 
kāni bhadanta candraprabheṇa bodhisattvena karmāṇi kṛtāni
abhirūpo darśanīyaḥ prāsādikaḥ 
bhagavān āha 
bhūtapūrvaṃ bhikṣavo 'tīte 'dhvani ekanavatikalpe vipaśvī nāma samyaksaṃbuddho loka
udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ sastā devānāṃ
ca manuṣyāṇāṃ ca buddho bhagavān bandhumatīṃ rājadhānīm upaśritya viharati sma 
tena khalu punaḥ samayena bhagavān vipaśvī samyaksaṃbudhha ihaiva vihārān niṣkramya trāyatriṃśeṣu bhavaneṣu viharati 
Dak 
atha te janakāyā bhagavantaṃ vinā sthātumano notsahante 
tatas te janakāyā bhagavato vipaśvinaḥ śrāvakottamaḥ sunandabhikṣus tam ūcuḥ 
kva gacchati bhagavān vipaśvī ciraṃ divasam adṛṣṭvā sarve janakāyā bhagavantaṃ draṣṭum ākāṅkṣamāṇāḥ sthitāḥ 
sunandabhikṣur āha 
ihaiva vihāre 'ham ekas tiṣṭhāmi
sa mayāpi darśanaṃ na prāpto bhagavān 
tena khalu punaḥ samayenānyatamaḥ śreṣṭhī mahārddho dharmakāmaḥ śuddhāśayo bhagavantam arcanārthaṃ puṣpadhūpādīni gṛhītvā vipaśyinaḥ
samyaksaṃbuddhasya vihāre praviśati 
tatas tena bhagavantam adṛṣṭvā pṛṣṭaḥ 
bhagavān kva gacchati 
kutra viharati 
aho mandabhāgyasya bhagavān na prāpta iti 
sunando 'pi piṇḍāya prāvikṣat 
tatas tena śreṣṭhinā gomayenopalipya maṇḍalākāraṃ kṛtvā bhagavato 'rthe pūjā kṛtā 
punas tasya buddhir utpannā 
anenaivaṃvidhinā gomayenopalipya maṇḍalam avidhāya kaḥ pūjayiṣyati 
tat kasmān mana utsahante śūnyasthāne 
ata evam ahaṃ sauvarṇamayaṃ maṇḍalaṃ nirmāpayiṣye 
Dak  tathā kṛte sarve janakāyās tathāgatapūjanāya manaḥprasannatāṃ bhaveyuḥ 
iti cintayitvā sa śreṣṭhī caturasrapramāṇena maṇḍalaṃ karmakareṇa kārayitvā vihāramadhye nirmāpitaḥ 
tadanantaraṃ sa śreṣṭhī taṃ nirmāpayitvā vīthim avataran sarvajanakāyān āhūyoktaḥ 
ye ye tathāgatārcanābhilāṣajanās tasmin maṇḍale 'rcayitavyāḥ 
yāvad bhagavān vipaśvī samyaksaṃbuddho nāgatas tāvad iti 
tac chrutvā tataḥ prabhṛti sarve bandhumatījanakāyās taṃ dṛṣṭvā prasādajātā bhagavato 'rthaṃ pūjāṃ kṛtāḥ 
athāpareṇa samayena śreṣṭhī maṇḍalam abhyarcya praṇidhānaṃ kṛtam 
anena kuśalamūlena vānaprasthabodhisattvo bhaveyam iti 
paścimakathāgate saṃbodhivyākaraṇaṃ pratilabheyam iti praṇidhānaṃ kṛtam 
tataḥ sa buddhe bhagavati manaḥ prasādya kālaṃ kṛtvā kauravyarājñaḥ mahiṣī tasyāḥ kukṣāv upapannaḥ 
tato navānāṃ māsānām atyayāt putro jāta abhirūpaḥ prāsādiko darśanīyaḥ 
yadā jātamātreṇa tasya prabhayā sarvaṃ Dak 
nagaram avabhāsitam 
yathā candramoditaḥ śītaraśmis tathā prabhayā sphuṭo 'bhūt 
tasya jātau jātimahaṃ kṛtvā nāmadheyaṃ vyavasthāpitam 
kiṃ bhavatu dārakasya nāmeti 
amātyā ūcuḥ 
yasmād asya prabhā niḥsṛtā tasmād bhavatu dārakasya candraprabha iti vyavasthāpitam 
 tato dhātrīvargābhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś ca taptottaptair upakaraṇaviśeṣair āśu vardhate  
hradastham iva paṅkajam  
yadā candraprabho dārako mahān saṃvṛttaḥ 
 sa ca bhadraḥ kalyāṇāśayaḥ prakṛtimedhāvitvāt sarvaśāstravidyādhigame kauśalaḥ śilpajñāne maṇirāge vādyavādite gītasaṃjñāne saṃgītaśāstre dhanuvidyādisaṃpanno  
'bhūt  
sa bandhumitrāśritadīnavargān saṃmānanīyān atithīn gurūṃś ca 
prahlādayām āsa tayā samṛddhyā deśān mahāmegha ivābhivarṣan  Dak 
Dak 
so 'pareṇa samayena sahāyānucaraiḥ parivṛto rājyakauśalakautūhalaṃ darśituṃ samantato nagarād bhraman lokān paśyati 
ke cid vṛddhāḥ kubjabadhirā indriyahīnā vyādhibhiḥ spṛṣṭās tān paśyati 
ke cit sundararūpayauvanamadadarpā garjitās tān paśyati 
sa tān dṛṣṭvā tasyaitad abhavat 
iha saṃsāre sarvam anartham evam
idaṃ śarīram aśaucapāpākulaṃ rogaśokasthānaṃ bhayākulaṃ māyānirmitam avīcisadṛśasaṃsārasamudraduḥkham aharniśaṃ pratāpitam 
jarāmaraṇanivāraṇopāyaṃ nāsti 
tasmāt saṃsārasamudrataraṇopāyam anveṣayeyam iti vicintya rājagṛhaṃ praviśya tūṣṇīṃ bhūtvā cintayām āsa 
rāgeṇa jāyate lobhaṃ śokaṃ lobhena jāyate 
śokena śoṣayed gātraṃ maraṇaṃ tatra prāpyate  Dak 
tasmāt sukhaṃ na paśyāmi mānuṣāṇāṃ kadā cana 
īdṛśaṃ duḥkhasaṃsāre 'sukhasaṃjñā vidhīyate  Dak 
tathāvidhe 'sārake kaḥ sāram ādadyāt 
tataḥ sa candraprabhaḥ pitaraṃ rājānaṃ vijñāpitavān 
tāta śṛṇu me vāñchām 
tava śuddhakule jāto 'haṃ kasmai cid bhikṣārthikebhyaḥ śramaṇabrāhmaṇavaṇīpakebhyo dānaṃ dātum icchāmi
tāta mamābhiprāyaṃ śṛṇu 
Dak 
dānaṃ nāma mahānidhānam anugaṃ caurādyasādhāraṇaṃ
dānaṃ matsaralobhadoṣarajasaḥ prakṣālanaṃ cetasaḥ 
saṃsārādhvapariśramāpanayanaṃ dānaṃ sukhaṃ vāhanaṃ
dānaṃ naikasukhopadhānasumukhaṃ sanmitram ātyantikam  Dak 
vibhavasamudayaṃ vā dīptim ājñāguṇaṃ vā
tridaśapuranivāsaṃ rūpaśobhāguṇaṃ vā 
yad abhilaṣati sarvaṃ tat samāpnoti dānād
iti parigaṇitārthaḥ ko na dānāni dadyāt  Dak 
tasmād ahaṃ prārthayāmi 
tato janakaḥ prahasan tam uvāca 
aho śuddhaceto durāsada
bālo 'pi dānam eva rocate 
punar āha 
putra candraprabha kiin bhāṣase 
nūnaṃ tava viśaye 'nnagṛhapānagṛhaṃ suvarṇarajatamaṇimuktāsaṃparipūrṇaṃ tat sarvaṃ tavādhīnam 
yathecchayā dānaṃ kuruṣvābhiprāyam 
sa āha  tāta sādhu bhadraṃ bhavatu 
ity uktvā pitur vācaḥ śirasā nidhāya
śramaṇabrāhmaṇavaṇīpakebhyo dānāni dadāti puṇyāni karoti 
Dak 
atha tasya dārakasya candraprabhasya saṃsāranairguṇyaṃ bahudoṣayuktaṃ matvā agāramadhyā vasituṃ mano na ramate 
vanaprasthaṃ gantumana iti cintitavān 
tasyaitad abhavat 
ayuktam etan mātāpitarāv anivedya kathaṃ gaccheyam 
ata eva mātāpitarāv agre nivedya vanaprasthaṃ gaccheyam ity ārocya yena pitā tenopasaṃkrānta upasaṃkramya pitarau cāha 
tātānujānīhi me gṛhāvāse bahudoṣajālaṃ matvāhaṃ vānaprastho bhaveyaṃ tat tavājñāṃ dehīti 
evam uktau pitarau sāśruvadanau gadgadakaṇṭham ucchvāsya tam ūcatuḥ 
nārhaty atrātmaja nau hṛdaye śokaśalyavraṇam asaṃrūḍham eva udghaṭayituṃ parameṇa duḥkheneti 
tathā kṣamaṃ vetsi gṛhānurāgaṃ śreyaḥpathaṃ vā vanavāsasaukhyam 
asmān anāthān apahāya gehe kasmād vanaṃ vāñchasi gantum ekaḥ  Dak 
tac chrutvā sa āha 
paśyatu deva 
pramādamadakandarpalobhadveṣāspade gṛhe 
tadviruddhasya dharmasya ko 'vakāśaparigrahaḥ  Dak 
Dak 
vikṛṣyamāṇo bahubhiḥ kukarmabhiḥ parigrahopārjanarakṣaṇākulaḥ 
aśāntacetā vyasanodayāgamaiḥ kadā gṛhasthaḥ śamamārgam eṣyati  Dak 
iti sa parigaṇayya niścitātmā praṇayamayāni suhṛdviceṣṭitāni 
anunayamadhurākṣarair vacobhir viṣadam apāsya tapovanaṃ jagāma  Dak 
sa tatrāpramāṇāni dhyānāni samutpādya divaṃ samabhiruroheti 
kiṃ manyadhve bhikṣavo yo 'sau tena kālena tena samayena śreṣṭhī āsīt 
ayam asau candraprabho bodhisattvo vipaśvinaḥ samyaksaṃbuddhasya vihāre suvarṇamayamaṇḍalaṃ nirmāpitaḥI 
tena karmaṇo vipākena kauravyakule rājatvam anubhūya bodhisattvo bhūtvāṣṭādaśāveṇikabuddhadharmān ṣaṭ pāramitāḥ pratilabdho 'bhūt 
mayāpi saṃbodhau vyākṛtaḥI tena yathā praṇidhānaṃ kṛtaṃ tathābhūt nānyeneti 
Dak  mahāphalānuśaṃsā tathāgātasya maṇḍalasya phalānuśaṃsā 
punaḥ śṛṇotha 
bhavati kanakavarṇaḥ sarvarogair vimuktaḥ
suramanujaviśiṣṭaś candravad dīptakāntiḥ 
dhanakanakasamṛddho jāyate rājavaṃśe
sugatavaragṛhe 'smin maṇḍalaṃ yaḥ karoti  Dak 
te prāpnuvanti sahasaiva janādhipatyaṃ
dīrghāyuṣo vividharogabhayair vimuktāḥ 
buddhasya ye hi bhuvanatrayapūjitasya
kṛtvā bhavanti kusumaiḥ saha maṇḍalāni  Dak 
divyaiḥ sukhaiḥ sakalabhogavaraiś ca yuktā
martyā bhavanti kanakādhikacāruvarṇāḥ 
padmānanāḥ svavikalāṅgaviśālanetrāḥ
puṣpair gaṇasya vividhair vasudhāṃ vicitrya  Dak 
evaṃ śikṣitavyaṃ buddheṣu bhāveṣu parītakarmaṇo 'pi mahāphalaṃ labhyate 
iti dvāviṃśatyavadānakathāyāṃ maṇḍalakathā ekādaśamaḥ paricchedaḥ 
XII bhojanakathā
atha khalu maitreyo bodhisattvo mahāsattvaḥ sattvānāṃ kuśalasaṃjananārthaṃ bhagavantaṃ punar uvāca 
bhagavañ chrotum icchhāmi
annadānasya yat phalam 
tat sarvaṃ brūhi vādīndra kathaṃ sugatabhojanam  Dak 
evam ukte bhagavān maitreyaṃ bodhisattvaṃ mahāsattvam evam āha 
śṛṇu maitreya ekasminn antare saśrāvakasaṃgho rājagṛhe viharāmi veṇuvane kalandakanivāpe 
tasminn avasare tatra anyataraḥ śreṣṭhī gṛhapatiḥ prativasati sma 
 āḍhyo mahādhano mahābhogo vistīrṇaparigraho vaiśravaṇadhanasamudito vaiśravaṇadhanapratispardhī tīrthyābhiprasannaś ca sa āyuṣmatā mahāmaudgalyāyanenāvarjitaḥ 
śāsane sāvatārito bhagavaty atyārtham abhiprasannaḥ 
sa ca gṛhapatir udāro 'dhimuktas tenāyuṣmān mahāmaudgalyāyana uktaḥ 
sahāyā me bhavanta
icchāmi bhagavataḥ pūjāṃ kartum iti 
adhivāsayaty āyuṣmān mahāmaudgalyāyanas tasya gṛhapates tūṣṇībhāvena vyavasthitaḥ 
Dak 
athāyuṣmān mahāmaudgalyāyanas taṃ gṛhapatim ādāya yena bhagavāṃs
tenopasaṃkrānta upasaṃkramya bhagavataḥ pādau śirasā vanditvaikānte niṣaṇṇaḥ 
ekānte niṣaṇṇa āyuṣmān mahāmaudgalyāyano bhagavantam idam avocat 
ayaṃ bhadanta gṛhapatir ākāṅkṣati bhagavantaṃ saśrāvakasaṃghaṃ bhojayitum iti 
tad asya bhagavān adhivāsayann anukampām upādāyeti 
adhivāsayati bhagavāṃs tasya gṛhapates tūṣṇībhāvena 
 atha sa gṛhapatir bhagavatas tūṣṇībhāvenādhivāsanāṃ viditvā śatarasam āhāraṃ samupādāya bhagavataḥ purataḥ puṣpadhūpagandhamālyavilepanāni 
āyuṣmatāpi mahāmaudgalyāyanena śakro devendro 'dhīṣṭhaḥ kriyatām asya gṛhapater upasaṃhāram iti 
tatas tatkṣaṇam eva śakreṇa devendreṇa sarvaṃ veṇuvanaṃ candanavanaṃ nirmitam 
 airāvatasupratiṣṭhitasadṛśāni ca nāgasahasrāṇi vālavyajanena vījayanti supriyapañcaśikhatumburuprabhṛtīni cānekāni gandharvasahasrāṇy upacitāni 
ye vicitrair vādyaviśeṣair vādyaṃ kurvanti divyasudhābhojanam 
Dak 
tataḥ sa gṛhapatir divyamānuṣyair upakaraṇair bhagavantam upasthāya sarvāṅgena bhagavataḥ pādayor nipatya praṇidhānaṃ kartum ārabdhaḥ 
anena kuśalamūlenāhaṃ cittotpādena deyadharmaparityāgena cāndhe loke 'nāyake 'pariṇāyake buddho bhūyām iti 
atha bhagavāṃs tasya gṛhapater hetuparaṃparāṃ karmaparaṃparāṃ ca jñātvā smitaṃ prāviṣkaroti 
tasmin samaye nīlapītalohitāvadātā arciṣo bhagavato mukhadvārān niścaranti 
niścaritvā
adha ūrddhabhavāgraparyantam avabhāsya 
atha tā arciṣo bhagavantaṃ tripradakṣiṇīkṛtya bhagavata uṣṇīṣe 'ntarhito 'bhūt 
athāyuṣmān ānandaḥ kṛtakarapuṭo bhagavantaṃ papraccha 
nānāvidho raṅgasahasracitro vaktrāntarān niṣkasitaḥ kalāpaḥ 
avabhāsitā yena diśaḥ samantād divākareṇodayatā yathaiva  Dak 
Dak 
vigatodbhavā dainyamadaprahīṇā buddhā jagaty uttamahetubhūtāḥ 
nākāraṇaṃ śaṅkhammālagauraṃ smitam upadarśayanti jinā jitārayaḥ  Dak 
tatkālaṃ svayam adhigamya vīra buddhyā śrotṝṇāṃ śravaṇa jinendra kāṅkṣatānām 
dhīrābhir munivṛṣa vāgbhir uttamābhir utpannaṃ vyapanaya
saṃśayaṃ śubhābhiḥ  Dak 
nākasmāl lavaṇajalādrirājadhairyāḥ saṃbuddhāḥ smitam upadarśayanti nāthāḥ 
yasyārthe smitam upadarśayanti dhīrās taṃ śrotuṃ samabhilaṣanti te janaughā iti 
bhagavān āha 
evam etad ānandaivam etan nāhetv apratyayam ānanda te tathāgatā arhantaḥ samyaksaṃbuddhāḥ smitaṃ prāviṣkurvanti 
paśyānandānena gṛhapatinā mamaivaṃvidhaṃ satkāraṃ kṛtam 
evaṃ bhagavata eṣa ānanda gṛhapatir anena kuśalamūlena cittotpādena deyadharmaparityāgena
ca trikalpāsaṃkhyeyasamudānītāṃ bodhiṃ samudānīya karuṇāparibhāvitāḥ ṣaṭ pāramitāḥ
paripūrya divyānnado nāma samyaksaṃbuddho bhaviṣyati 
ayam asya deyadharmo yo mamāntike cittaprasādaḥ 
Dak 
etac ca prakaraṇaṃ rājā bimbisāro māgadhāś ca paricārakāc chrutvā paraṃ vismayam āpannāḥ 
bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ 
paśya bhagavan yāvad anena gṛhapatinā bhagavān saśrāvakasaṃgho divyamānuṣikābhir ṛddhibhir abhyarcita iti 
bhagavān āha 
tathāgatenaivaitāni karmāṇi kṛtāny upacitāni ko 'nyaḥ pratyanubhaviṣyati 
na hi bhikṣavaḥ karmāṇi kṛtāny upacitāni 
śubhāśubhāni pacyante
kadāpi na praṇaśyanti 
bhūtapūrvaṃ bhikṣavo 'tīte 'dhvani pūrṇo nāma samyaksaṃbuddho loka udapādi vidyācaraṇasaṃpannaḥ
sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān 
atha pūrṇo nāma samyaksaṃbuddho janapadacārikaṃ carann anyatamarājadhānīm anuprāptaḥ 
aśrauṣīd rājā kṣatriyaḥ pūrṇasamyaksaṃbuddho janapadacārikāṃ caran svaviṣayam anuprāpta
iti śrutvā ca punar mahatyā rājarddhyā mahatā rājānubhāvena samanvāgato yena pūrṇaḥ
samyaksaṃbuddhas tenopasaṃkrānta Dak 
upasaṃkramya pūrṇasamyaksaṃbuddhasya pādau śirasā vanditvaikānte niṣaṇṇaḥ 
ekānte niṣaṇṇaṃ rājānaṃ kṣatriyaṃ pūrṇaḥ samyaksaṃbuddho bodhikarair dharmaiḥ samādāpayati 
atha rājā kṣatriyo buddhe bhagavati cittaprasādajātaḥ
 pūrṇasamyakṣaṃbuddhaṃ saśrāvakasaṃghaṃ traimāsikaṃ cīvarapiṇḍapātraśayanāsanaglanapratyayabhaiṣajyapariṣkārair upasthāya bhagavataḥ sasaṃghasya  
vividhānnapānabhojyāni dadāti 
bhagavato ratnamayapratimāṃ kārayitvā buddhaharṣaṃ kāritavān 
yatrānekaiḥ prāṇiśatasahasrair mahāprasādo labdhaḥ 
taddhetukaṃ tatpratyayaṃ ca te parinirvṛtāḥ 
kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ 
yan mayā pūrṇasamyaksaṃbuddhasya tādṛśī bhojyāni ca pūjā kṛtā
tena saṃsāre 'nantaṃ sukham anubhūtaṃ tenaiva ca hetunā tathāgatasya ca me śreṣṭhinā śakreṇa ca devalokair īdṛśī pūjā kṛtā 
tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo gurukariṣyāma iti 
Dak  mahānuśaṃsānnadānabhojanasya 
punaś ca śṛṇuta 
kāntāpāṇisarojapattravidhṛtāṃ sadvarṇagandhojjvalāṃ
svādusparśasukhāṃ surāḥ surapure yad devavṛndārakaiḥ 
bhāsvatkāñcanabhājaneṣu nihitām aśnanti divyāṃ sudhāṃ
tad buddhapramukhāryasaṃghaviṣaye nyastānnadānāt phalam  Dak 
maitryā yaḥ saha kiṃkaraiḥ smararipuṃ nirjitya vajrāsane
kleśārīn api yo durantaviṣayān antaścarān durjanān 
skandhārātim api prasahya sugato mṛtyuṃ ca nītvā vaśaṃ
prāptaḥ sarvarasāgrabhogavaśitāṃ so 'py annadānodayāt  Dak 
saṃpūrṇasarvāṅgasamanvitaṃ ca śrīmatsukhādyapratibhānayuktam 
āyur balaṃ varṇam udārarūpaṃ prāpnoti vidvān aśanapradānāt  Dak 
nirjitya śatrūn balavīryayuktān lakṣmīṃ samāsādya ca ye narendrāḥ 
svādūni bhojyāni samāpnuvanti bhojyapradānād dvipadās tad etat  Dak 
Dak 
annadānaṃ varaṃ śreṣṭham annadānāt paraṃ na hi 
kṣudduḥkhārtāt paraṃ nāsti tasmād annaṃ garīyasam  Dak 
annena rahito yaś ca balavīryaṃ na cāsya ca 
kāryakāraṇa utsāhe tasyotsāhaṃ na vidyate  Dak 
vratadevārcane cānye ratikrīḍā vinaśyati 
kāle bhuktaṃ vihīnasya kathājñānaṃ ca hīyate  Dak 
yeṣām annavihīnānāṃ sarvadharmaṃ viṣīdati 
tasmāt sarvaṃ prayatnena annadānaṃ tu cīyase  Dak 
iti dvāviṃśatyavadānakathāyāṃ bhojanakathā dvādaśaḥ paricchedaḥ 
XIII pānakathā
atha khalu maitreyo bodhisattvo mahāsattvo bhagavantam etad avocat 
aparaṃ śrotum icchāmi pānadānasya yat phalam 
tat sarvaṃ vada vādīndra sarvalokābhibhodhane  Dak 
bhagavān āha 
śṛṇu maitreya vakṣyāmi pānadānasya yat phalam 
ekāgramānaso bhūtvā nūnaṃ lokahitecchayā  Dak 
 ye saṃghe pratipādayanti muditās tṛṣṇācchidaṃ pānakaṃ hṛdyasvādurasānvitaṃ paṭutaraṃ gandhābhirāmaṃ priyam kṣitvā te 'bhavalālasā bhavabhayāṃ  
tṛṣṇālatāṃ prajñayā 
pāraṃ yānti bhavārṇavasya niyataṃ dattvā śubhaṃ pānakam  Dak 
tadyathānuśrūyate 
bhūtapūrvaṃ bhikṣavo 'tīte 'dhvani asminn eva bhadrakalpe viṃśativarṣasahasrāyuṣi
prajāyāṃ lokanāyakaḥ kāśyapo nāma samyakṣaṃbuddho loka udapādi vidyācaraṇasaṃpannaḥ
sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho
bhagavān vārāṇasīṃ nagarīm upaniśritya viharati sma ṛṣipatane mṛgadāve 
tatrānyatamā aṣṭau bhikṣava adhvānaṃ pratipannā bhagavantaṃ darśanāya te sūryāṃśubhir dagdhās tṛṣṇārtāḥ kūpasaṃnidhau gacchanti 
tatrānyatarā dārikā pānīyaghaṭaṃ Dak 
pūrayitvā gatā 
tato bhikṣavas tām ūcuḥ 
bhagini pānīyam anuprayaccheti 
tatas tasyā mātsaryam utpannam 
sāgṛhītapariṣkārā bhikṣūn uvāca 
bhikṣavo yadi mriyedhvaṃ tathāpi na yuṣmabhyaṃ dadāmy api pānīyam 
ghaṭo me ūno bhaviṣyatīti 
tato 'mī bhikṣavas tṛṣārtā nirāśayā prakrāntāḥ 
tato magadhaviṣaye mahāḍhyaḥ siṃhaketur nāma sārthavāhas tasya putrī pānīyaghaṭam ādāya pānīyaṃ gṛhītuṃ gṛhadvārād bahir niḥsṛtā 
tatas te ūcuḥ 
bhadre dārike 'smākam atitṛṣā
pānīyaṃ pātuṃ tad dehīti 
atha sā dārikā paramacāturyadharmāśayā tān bhikṣūn uvāca 
bhadanto bhikṣavaḥ praviśadhvam atra tiṣṭhantu 
aham eva prāleyapānīyaṃ śīghrataram ānayāmi 
ity uktvā sā dārikā prakrāntā
prakramitvā pānīyaghaṭaṃ tūrṇam ādāya svaniveśanaṃ praviśya pitaram uvāca 
tāta bhikṣavo 'smākaṃ dvāramūleṣv avatiṣṭhanti 
asminn idādyakāle pariśramatṛṣārtena cāgatāḥ 
tebhyo guḍaśarkarāmarīcāni yathāyogyānusāraiḥ paritāni dadātu
pānaṃ prasajjya dadāmi 
tataḥ sa siṃhaketuḥ sārthavāhaḥ putrīvacanam upaśrutya tathā dattavān 
sā dārikā paramaprītyā prasādajātena tatkṣaṇam eva Dak 
śītodakaiḥ śarkarādigaṇaiḥ pānaṃ prasajjya tebhyo dattavatī 
tadā bhikṣubhiḥ saṃgṛhya pītaṃ pītvā ca tāṃ dārikām ūcuḥ 
bhadre dārike bhadram 
bhadram astu sadā bhadre yac cittaṃ tad abhīpsitam 
cittotsāhaṃ tathā buddhe bhavatu te sadā śubham  Dak 
atha sā dārikā buddhanāmāśrutapūrvaṃ ca śrutvā buddhasya varṇanaṃ prasādajātena tān bhikṣūn uvāca 
bhadanto bhikṣavaḥ kutra kīdṛśo bhagavān katham 
buddhanāma na jānāmi tadviśeṣaṃ vadata guṇam  Dak 
bhikṣava ūcuḥ 
mahāprabhāvo hi dārike buddhasya 
kāśyapo bhagavān sarvasattvebhyo dharmaṃ nirdiśya
atra ṛṣipatane mṛgadāve viharati 
atha sā dārikā tān bhikṣūn uvāca 
bhikṣavaḥ kāśyapabuddhe prasādo me jātaḥ 
niyataṃ pūjayiṣyāmi 
kāśyapabhagavate madvacanena praṇāmam alpābādhatām iti brūthaḥ 
tato bhikṣavo 'py evam eva vakṣyāma ity uktvā prakrāntāḥ 
 athāṣṭau bhikṣava ṛṣipatane mṛgadāve yena bhagavāṃs tenopasaṃkrāntā upasaṃkramya bhagavataḥ pādau śirasā vanditvā ekānte Dak  niṣaṇṇāḥ 
caikānte niṣaṇṇās tasyā dārikāyā alpābādhatāṃ kuśalavārttāṃ procuḥ 
tato bhagavān kāśyapaḥ sabhāṃ kāritavān 
atha tasyā dārikāyā manasy etad abhavat 
yan nv aham aṣṭau bhikṣūn pānapradānaiḥ saṃtoṣitā
tat tathā me manaḥ saṃtoṣitā bhavāmi 
tathā bhagavantaṃ kāśyapaṃ pānena pratipādayāmi ca saṃghān 
tataḥ sā dārikā pitaraṃ nivedya sajjīkṛtā bhagavantaṃ mānitum 
tataḥ siṃhaketuḥ sārthavāhas tasyā dārikāyāḥ prasādam abhivṛddhyarthaṃ yad yad abhiprāyaṃ tat tat tasyai dattāni 
tato 'sau dārikā bhagavān kāśyapaḥ saśrāvakasaṃghaḥ śvo 'ntargṛhe bhakṣyeṇopanimantritaḥ 
adhivāsitaṃ ca bhagavatā tasyā anugrahārtham 
atha sā dārikā prabhūtagandhamālyavilepanasaṃgrahaṃ kṛtavatī 
sā cāhārapānādi sajjīkṛtya bhagavato dūtena kālam ārocayati 
samayo bhadanta sarvaṃ sajjīkṛtaṃ
yasyedānīṃ bhagavān kālaṃ manyata iti 
Dak 
atha kāśyapo bhagavān bhikṣugaṇaparivṛto bhikṣusaṃghapuraskṛto yena siṃhaketoḥ sārthavāhasya
niveśanaṃ tenopasaṃkrānta upasaṃkramya purastād bhikṣusaṃghasya prajñapta evāsane niṣaṇṇaḥ 
atha sā dārikā sukhopaniṣaṇṇaṃ buddhapramukhaṃ bhikṣusaṃghaṃ viditvā pādārghaṃ dattvā pañcakāmaguṇaiḥ svahastena saṃtarpitā 
punaḥ svecchayā kāritāni śarkarāpānaguḍapānaoṣadhīpānakṣīrapānamadhurasapānāni samarpitāni 
tatas tatliāgatena tasyāḥ prasādam abhivṛddhyartham atṛṣṇayāpi sukhena pītam 
tathāgatānāṃ kadā cana tṛṣṇā na vidyate na bubhūkṣā na śramo na styānamiddhaṃ na śītoṣṇatā
na gātre malena sajjate
 pṛthivyām avakramati rajasā nopaliptapādas tathāpi pādaprakṣālitaṃ snānam api kṛtaṃ lokānuvartanārthaṃ sattvānāṃ phalaprāptihetor bhuñjati 
yad yad dadāti tat tat pratigṛhītas tathāgataiḥ 
atha sā dārikā tathāgatena sukhena pītaṃ dṛṣṭvātyantaṃ prasādya mūlanikṛntanam iva bhagavataḥ pādau śirasā vanditvā praṇidhānaṃ kṛtam 
Dak 
anena kuśalamūlenāhaṃ yatra yatropapadyate tatra tatra jātau jātau jātismarā bhaveyam 
tad anusmṛtya buddhe bhagavati pūjite prasannā bhavāmi 
tathāgataṃ pūjāsatkāraṃ karisyāmīti 
tataḥ sā dārikā buddheṣv abhiprasādya kālagatā praṇīteṣu deveṣu trāyatriṃśeṣūpapannā 
pañcaśataparivārāparivṛtā sābhūd divyaprāsāde sukhopaviṣṭe nānāsaṃgītivādyapravādite niṣpuṃsake 
aciropapannasya striyā vā puruṣasya vā trīṇi cittāny utpadyante 
kutaś cyutā kutropapannā kena karmaṇeti 
sā paśyati mānuṣyebhyaś cyutā ihopapannā 
api tu kāśyape bhagavati satkārakṛtā tena kuśalamūlena deveṣvūpapannā iti 
atha sā pānadāyikādevakanyāyā etad abhavat 
na mama pratirūpaṃ syād yad ahaṃ
paryuṣitaparivāsā
kāśyapabhagavantaṃ darśanāyopasaṃkrameyam iti 
jñānadarśanaṃ pravartate 
kāśyapo bhagavān budhakāryaṃ kṛtvā nirvāṇaṃ yayau 
tasya dhātustūpo mahān vartate 
atha tasyā etad abhavat 
aho mandabhāgyāhaṃ kutra darśayeyam ahaṃ bhagavantaṃ kāśyapam 
atha sānusmarati śrutaṃ mayā
sarṣapaphalamātraṃ tathāgatānāṃ śarīradhātuṃ pūjayiṣyatin
tair viśuddhiphalaṃ prāpyate 
pāpātmanaḥ pāpaṃ praśamaṃ gacchati 
ity uktvā sā pānapradāyikā Dak 
devakanyā pañcaśataparivārāsurakanyāparivṛtā rātrau praśāntāyāṃ vividhāni māndāravāṇi
pārijātādi gandhamālyapuṣpadhūpādinā gṛhītvā yatra kāśyapabhagavato dhātustūpas tatrāgatya
māndāravaiḥ puṣpair avakirati 
avakīrya pradakṣiṇīkṛtya svabhavanaṃ gatā 
atha tasyāḥ pānapradāyikādevakanyāyās tṛṣā na babādhe tad eva
manuṣyabhūte 'ṣṭabhyo 'ṣṭāṅgapānīyaṃ nisṛṣṭam anena kuśalamūlena 
tasmād bhikṣavo manujaiḥ pānadānaṃ pradātavyam udapānakādi kartavyaṃ taḍāgavāpīkūpapuṣkariṇyādi kartavyam 
bhikṣava ūcuḥ 
prabodho 'haṃ sugata prabodho 'haṃ bhagavan 
athāpy anyā strī bhikṣubhyo mātsaryakāriṇī pānīyaṃ na dadāti strī kutra gatā kiṃ phalaṃ prāptam iti 
bhagavān āha 
 kiṃ vaktavyaṃ bhikṣavo 'sau dārikā tena mātsaryeṇāsevitena bhāvitena bahulīkṛtena kālaṃ kṛtvā preteṣūpapannā dagdhasthūṇākṛtiḥ svakeśaromasaṃchannā  
sūcīcchidropamamukhā Dak  
 asthiyantrabahūcchritaiḥ parvatopamakukṣi ādīptā prajvalitā ekajvalībhūtā pyāyāntī ārtasvaraṃ krandantī tṛṣārtā duḥkhāṃ tīvrāṃ kharāṃ kaṭukām  
amanāpāṃ vedanāṃ vedayamānā  
atha sā tṛṣṇayā pānīyaṃ pātuṃ yatra yatrābhigacchati tato darśanamātreṇa cāsyā nadyudapānāni śuṣyanti 
yadā devo varṣati tadāsyā upari savisphuliṅgam aṅgāravarṣaṃ patati 
evaṃvidhāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayate 
tasmād bhikṣavo yan mātsaryaprahāṇāya vyāyantavyam 
mahāpuṇyatā pānadānatā mahānuśamsā
punaḥ śṛṇuta bhikṣavaḥ 
preṅkhannīlasarojagarbham amalaṃ yat padmarāgāruṇaṃ
kāmyaṃ kāñcanabhājane vinihitaṃ prāleyamiśraṃ madhu 
kiṃcittāmravilocanapriyatamāpratyarpitaṃ pīyate
saṃgītadhvanisaṃgataṃ naravarais tat pānadānāt phalam  Dak 
Dak 
yad vaiḍūryendranīlapravaraviracitair bhājanaiḥ śātakaumbhair
devā divyāṅganābhiḥ stanakalaśabharavyāptavakṣaḥ sthalābhiḥ 
pānaṃ prītiprasaktāḥ saha madhu madhuraṃ mādhavaṃ vā pibanti
proktaṃ prājñaiḥ phalaṃ tad guṇanicitagaṇe pānadānasya ramyam  Dak 
yat pānaṃ varṇagandhaprabhṛtiguṇayutaṃ kalpitaṃ tṛḍvināśi
śleṣmāghātogravātapraśamanacaturaṃ pippalīkhaṇḍacūrṇam 
grīṣme prāleyabhinnaṃ śaśikarasadṛśe bhājane saṃskṛtaṃ tad
dattvā saṃghe prabhaktyāmarabhuvanagato divyam āpnoti pānam  Dak 
madhumadhuram udāram ādareṇa pravaragaṇāya dadāti pānakaṃ yaḥ 
divi bhuvi sakale sa pānam agryaṃ pibati ciraṃ pravarāṅganopanītam  Dak 
śraddhāprasannamanaso bhuvi ye manuṣyāḥ saṃghāya pānakavaraṃ pradiśanti kāle 
samsāraparvatadarītaṭavāsasaṃsthās te prāpnuvanti satataṃ madhuraṃ supānam 
Dak 
ye saṃghe pratipādayanti muditās tṛṣṇācchidaṃ pānakaṃ
hṛdyasvādurasānvitaṃ paṭutaraṃ gandhābhirāmaṃ priyam 
kṣitvā te 'bhavalālasā bhavabhayāṃ tṛṣṇālātam prajñayā
pāraṃ yānti bhavārṇavasya niyataṃ dattvā śubhaṃ pānakam  Dak 
iti dvāviṃśatyavadānakathāyāṃ pānakathā trayodaśamaḥ paricchedaḥ 
XIV vastrakathā
atha khalu maitreyo bodhisattvo mahāsattvo bhagavantam etad avocat 
śrotum icchāmi tan nātha tava vaco 'mṛtopamam 
vastrāṇāṃ ca kathāṃ bhavyāṃ kathayasva mahāvibho  Dak 
bhagavān āha 
śṛṇu maitreya vakṣye 'haṃ vastradānasya varṇanam 
kathinavastradānena saha vastreṇa jāyate  Dak 
ekasminn antare kāle kapilavastuni viharāmi nyagrodhārāme saśrāvakasaṃghaḥ 
tasmin kapilavastuni mahānagaravare
anyatamaḥ śākyeṣu rohiṇo nāma śākyaḥ prativasati
āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇapratispardhī 
tasya patnyā na putro na duhitā 
sa kare kapolaṃ kṛtvā cintāparo vyavasthitaḥ 
anekadhanasamuditaṃ me gṛhaṃ na ca me putro na duhitā 
mamātyayād avaśyam eva sarvasvaṃ rājavidheyaṃ bhavisyati 
iti matvātīva paridevate
paramavyākulī abhūt 
Dak 
athāsya daivayogād acireṇānyatamadevanikāyāc cyutvā tasyāḥ prajāpatyāḥ kukṣim avakrāntā 
tatas tayā svāmī niveditaḥ 
tataḥ svāminaivaṃ viditaṃ tataḥ svāminocyate 
bhadre yadi putraṃ janiṣyasīty evaṃ kuśalam 
atha duhitaraṃ tayaiva saha tvāṃ niṣkāsayāmīti 
 yāvad aṣṭānāṃ navānāṃ vā māsānām atyayāt prasūtā dārikā jātā abhirūpā prāsādikā atikrāntā manuṣyavarṇam asaṃprāptā ca divyavarṇaśuklavastraiḥ  
prāvṛtā aliptā garbhamalena  
yāvad rohiṇena śrutaṃ prajāpatī te prasūtā dārikā jāteti 
sa kupitaḥ praviṣṭaḥ 
tato 'sya prajāpatyā divyavastraprāvṛtā dārikopanītā 
tato rohiṇaḥ śākyo dārikāṃ dṛṣṭvā paraṃ vismayam āpanaḥ 
aho āścarya me putrī kīdṛśī rūpaśobhitā 
vastreṇa saha jātāsau kena karmaṇa jāyate  Dak 
tatas tasyā jātau jātimahaṃ kṛtvā nāmadheyaṃ vyavasthāpitaṃ
śuklavastraprāvṛtā tasmād bhavatu dārikāyāḥ śukleti nāma sthāpitā 
sā dārikā kramato upakaraṇaviśeṣair āśu vardhate hradastham iya paṅkajam 
yathā yathā ca śuklā dārikā vardhate tathā tathā tāny api vastrāṇi vardhante
na ca malinī bhavanti na cāsyā kāyo malenābhibhūyate 
Dak 
yadā śuklā dārikā krameṇa mahatī saṃvṛttā tadāsyā bahavaḥ kumārā bhāryārthe yācanakā āgacchanti rājaputrā amātyaputrāś ca 
tatas tair upadrūyamāṇaḥ pitā cāsyāḥ kare kapolaṃ dattvā cintāparo vyavasthitaḥ 
yady ekasmai dāsyāmi
anye me 'mitrā bhaviṣyantīti 
yāvad asau dārikā pitaraṃ cintāparam avekṣyovāca 
tāta kim asi cintāpara iti 
tena so 'rtho vistareṇa samākhyātaḥ 
śṛṇu cintāparasyārthaṃ kathayāmi dārike nv aham 
tvām eva saha dharmāya rājaputrāḥ samāgatāḥ  Dak 
bahavo 'mātyaputrāś ca
āgacchanti dine dine 
tasmāc cintāparo 'bhūvaṃ kasmai dāsyāmy ahaṃ nu bho  Dak 
dārikā kathayati tāta na te śokaḥ kartavyo nāhaṃ kāmenārthinī  yataś ca 
kāmopabhogyadhanadhānyaśarīragehaṃ sarvaṃ hy anartham aticañcalabhaṅguraṃ ca 
saudāmanīva jagatāṃ kṣaṇamātrahṛdyaṃ dṛṣṭvāpy anarthaṃ sugate khalu
saṃvrajāmi  Dak 
Dak 
anitya saṃsāram anitya koṣam anitya sauhṛdya saputradārā 
anitya rājyaṃ vividhopabhogyaṃ saṃsārake sarvam anityam eva  Dak 
tasmāt susāraṃ khalu puṇyam eva bandhur na puṇyād aparo 'sti kaś cit 
dīpaś ca rātrau saghanāndhakāre sukhapradātā kaluṣaprahartā  Dak 
tato tasmād bhagavacchāsane pravrajiṣyāmi
anujānīhi māṃ tāteti 
yāvad asau mātā pitarāv anujñāpya bhagavacchāsane pravrajitā 
yenaiva vastreṇa pravṛtā jātā tat tenaivaṃ paripūrṇaṃ pañcacīvaraṃ saṃpannam 
tayā yujyamānayā ghaṭamānayā vyāyacchamānayā
 idam eva pañcagaṇḍakasaṃsāracakraṃ calācalaṃ viditvā sarvasaṃskāragatīḥ śatanapatanavikaraṇavidhvaṃsanadharmatayā prāhatya sarvakleśaprahāṇād  
arhattvaṃ sākṣātkṛtam  
arhantī saṃvṛttā
 traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñā pratisaṃvitprāptā bhavalābhalobhasatkāraparāṅmukhā  
Dak  
sendropendrāṇāṃ devānāṃ pūjyā manyābhivādyā ca saṃvṛttā 
tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ 
 kāni bhadanta śuklayā karmāṇi kṛtāni yanāḍhye kule jātābhirūpā darśanīyā prāsādikā śuklavastraprāvṛtā jātā pravrajya cārhattvaṃ sākṣātkṛtam  
iti  
bhagavān āha 
śuklayaiva bhikṣavaḥ pūrvam anyāsu jātiṣu karmaṇi kṛtāny upacitāni vipacyante śubhāny aśubhāni  tac chṛṇu 
bhūtapūrvaṃ bhikṣavo 'tīte 'dhvani asminn eva bhadrakalpe viṃśativarṣasahasrāyuṣi
prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid
anuttaraḥ purusadamyasārathiḥ śāstā devānāṃ ca manuṣyāṇāṃ ca
buddho bhagavān vārāṇasīṃ nagarīm upaniśritya viharati ṛṣipatane mṛgadāve 
yāvad anyatarā śreṣṭhibhāryā śraddhā bhadrā kalyāṇāśayā
kena cid eva karaṇīyena ṛṣipatanaṃ gatā 
athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam
aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ
jaṅgamam iva ratnaparvataṃ Dak 
samantato bhadrakaṃ sahadarśanāc ca bhagavataḥ pādābhivandanaṃ kṛtvā purastān niṣaṇṇā dharmaśravaṇāya 
tato 'syā bhagavatā kāśyapena dharmo deśitas tayā labdhaprasādayā bhagavantaṃ saśrāvakasaṃghaṃ mama gṛhe pūjāyāmi 
ity uktvā sā bhikṣusaṃghāya kathinacīvaram anupradattaṃ krameṇa ca mātāpitarāv anujñāpya bhagavacchāsane pravrajitā 
kiṃ manyadhve bhikṣavo yāsau śreṣṭhibhāryā
eṣaivāsau śuklā bhikṣuṇī 
yad anayā bhikṣusaṃghāya kathinacīvaram anupradattaṃ tena śuklavastraprāvṛtā jātā 
yad brahmacaryavāsaḥ paripālitas teneha janmany arhattvaṃ sākṣātkṛtam iti 
vastrapradānasya mahānuśaṃsā manuṣyalokeṣu ca devaloke 
yat kāṅkṣavastraṃ tad eva labhante ye caiva lokāḥ khalu bhaktipūrvaiḥ  Dak 
ye nīlapītaharitāruṇaśuklacitravarṇaprabhedaracitojjvalavastramālām 
yacchanti lokagurave sagaṇottamāya te prāpnuvanty abhimatapravarāmbarāṇi 
Dak 
yaḥ saṃghāyāśeṣagaṇānāṃ pravarāya śrāddho bhaktyā cīvaramālāṃ pradadāti 
sa prāpnoti hrīvasanaṃ vastravariṣṭhaṃ kāṣāyaṃ ca kleśakaṣāyapratipakṣam 
dattvā satpiṅgacitrastabakaviracitā nīlapītāvadātai
raktair anyaiś ca ramyaiḥ suruciravasanaiś cīvaraiś cārumālāḥ 
divyaṃ vāmuktavastraṃ sugatasutagaṇāyābhirūpo manojño
hrīvastrālaṃkṛtātmā bhavati paṭumatiḥ sarvadharmeśvaraḥ saḥ  Dak 
punaś ca 
grīvāśiraścaraṇabāhusamāśritasya vaiḍūryahāṭakamayasya samuktakasya 
gātrasya bhūṣaṇavidher divi vā kṣitau vā śreṣṭhaṃ vibhūṣaṇam ataḥ pravadanti
vastram  Dak 
na kevalam 
rūpānvito 'pi kulajo 'pi vicakṣaṇo 'pi
lokeṣu śāstramaya   kṛtaśramo 'pi 
śīlādibhir guṇagaṇaiḥ samalaṃkṛto 'pi
na bhrājate divi suvastram ṛte manuṣyaḥ  Dak 
tasmād vibhūṣaṇam atulyam avekṣya vastraṃ
śītoṣṇatāmasakasaṃprativāraṇaṃ ca 
Dak 
hrīvastram apratisamaṃ samavāptukāmair
vastrapradānam asakṛn manujaiḥ pradeyam  Dak 
candrāṃśuvisphuritacāmarahemadaṇḍaiḥ
siṃhāsane pariniṣadya sitātapatraiḥ 
sauvarṇaratnamakuṭaiḥ śirabhūṣito 'pi
śrīcakravartir api vastram ṛte na bhāti  Dak 
śrīmaddhanendranivasatyalakāpure ca
jihvāsahasraphaṇibhūṣitabhogavatyām 
kailāsameruśikhare surasaṃghamadhye
brahmendrarudram api vastram ṛte na bhāti  Dak 
evaṃ bhikṣavaḥ kṛṣṇāni karmāṇy apāsya
śukleṣv eva karmasvābhogaḥ karaṇīya ity evaṃ bhikṣavaḥ śikṣitavyam 
idam avocad bhagavān āttamanasas te bhikṣavo bhāṣitam abhyanandann iti 
iti dvāviṃśatyavadānakathāyāṃ vastrakathā caturdaśamaḥ paricchedaḥ 
XV puṣpakathā
atha khalu maitreyo bodhisattvo mahāsattvo bhagavantam etad avocat 
bhagavañ śrotum icchāmi puṣpasyārohaṇaṃ phalam 
puṣpāṇāṃ varṇabhedena bhāṣasva kausumāṃ kathām  Dak 
bhagavān āha 
śakrādhikāḥ pravarabhogasamanvitās te
padmendukāntivapuṣo varakīrtiyuktāḥ 
śakrān vijitya rabhasā satataṃ bhavanti
buddhāya ye sukusumaiḥ prakiranti pūjām  Dak 
evaṃ bahuguṇaṃ matvā matvā mahāphalaṃ punaḥ 
buddhapūjāṃ prakurvantu vividhaiḥ kusumair narāḥ  Dak 
tadyathā 
asti deveṣu trāyatriṃśeṣu kusumagandhinī nāma devakanyā 
sā puṣpavimānam āruhya svargaṃ svargād bhramati pañcaśatadevakanyāsahāyaparivṛtā 
tataḥ kramataḥ sā kusumagandhinī devakanyā śakrasya devendrasya sudharmayā devasabhāyāḥ samīpam upasaṃkrāntā 
atha dūrād dadarśa śakro devendras tāṃ devakanyāṃ nānāpuṣpavimānālaṃkṛtām uttaptakuśalamūlāṃ dṛṣṭvā gāthayā pratyabhāṣata 
aho āścaryamahānubhāvam kuśalamūlam yasyā devakanyāyāh 
Dak 
atha sā kusumagandhinī devakanyā tejasā prabhayā śarasya devendrasya prabhāṃ divyāṃ praśāntā
yathā śaratkāle dhavalameghaiḥ pracchannaśaśī tathābhūt 
atha sa sudharmo devaputras tāṃ dṛṣṭvāvarjitamanāḥ kathayati 
gātraṃ kena vimṛṣṭakāñcananibhaṃ vaktraṃ ca candropamaṃ
gātraśrīr atulā sukāntivibhavā śakrādhikā niḥsṛtā 
saugandhaṃ surabhiṃ sudeham atulaṃ yasyā dṛṣau no bhavet
dhanyaiṣā kuśalākṛtā katham aho svargopapannā tv iti  Dak 
bhikṣavo bhagavantam etad avocat 
bhagavann asyāḥ kusumagandhinyā devakanyāyāḥ kutojanmotpattināmābhiśrotum abhilaṣanti tajjanaughāḥ 
bhagavān āha 
bhūtapūrvaṃ bhikṣavo malayavatī nāma nagarī manoramaikāsti nānotsavasamāpannā bahulokasamākulā
vidvajjanasamāyuktā maharddhikajanākulā nārībahusamākīrṇā rūpayauvanamaṇḍitā nagarī
lakṣaṇopetā vṛkṣaprākārāvṛtā 
tasyāṃ nagaryāṃ ketuvikramo nāma śreṣṭhī prativasati mahāḍhyo mahābhogo vistīrṇaparigraho dhanasamuditaḥ 
Dak 
asya cetikā ekāsti 
 tayā cetikayā pratidinaṃ tasyodyānapuṣpāṇi nicitvā parinivṛtya kāle mārge tathāgatasya keśanakhastūpe kavalaikāni puṣpāṇy avarohayati sāgatya 
ketuvikramasya devārcanāya dadātīti 
evaṃ sā cetikā pratidinaṃ tadvyapāre niyojitā 
tena udyānacāriṇī bhavati 
tadanantare kāle lakṣasaṃkhyāyāṃ gacchanti 
tadā caityadevatā prasannībhūya tayā prasādaḥ pratilabdhaḥ 
ihaiva phalam āpyate 
sā cetikā paramasundarībhūya suśīlasvabhāvābhūt
punar api tasyāḥ koṣṭhāgāre dhanadhānyasamṛddhyā nānālaṃkāraparipūrṇāni bhavanti 
tadā sukham anubhūyate 
tadā ketuvikramaḥ paramāścaryaprāptaḥ
kathaṃ me cetikāyāḥ kalevaraṃ suṣṭhu bhūtaṃ ko hetuḥ kaḥ pratyayaḥ 
tathaivānyalokā api uktāḥ ke cid āhuḥ
bata bho kathaṃ cetikā vividhavastrasaṃpannā bhavati 
evam evānyajanās tāṃ dṛṣṭvāścaryaprāptā abhūvan 
tatas tasyā alpāyuḥ kālaṃ kṛtvā
śrāvastyāṃ mahānagaryām anyatamadharmaśīlo nāma śreṣṭhī
tasya prajāpatyāḥ kukṣāv upapannā 
tato daśamāsātyayā dārikā jātā abhirūpā prāsādikā paramasundarī
kramataḥ sā mahatī pravṛttā 
Dak 
tadāham eva śrāvakasaṃghaiḥ śrāvastyāṃ viharāmi jetavane 'nāthapiṇḍadasyārāme 
tena khalu punaḥ samayena śrāvastyāṃ sālaprabhañjikā nāma parva pratyupasthitam 
tatrānekāni prāṇiśatasahasrāṇi saṃnipātya sālapuṣpāṇy ādāya krīḍanti ramanti paricārayanti 
tadā sā śreṣṭhidārikā sālapuṣpāṇy ādāya śrāvastīṃ praviśati 
bhagavāṃś ca bhikṣusaṃghaparivṛtaḥ śrāvastīṃ piṇḍāya caritvā nirgacchati 
dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītya cānuvyañjanair
virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam iva ratnaparvataṃ
samantato bhadrakaṃ dṛṣṭvā punaḥ prasādajātayā sālapuṣpair avakīrṇaḥ 
tataḥ pradakṣiṇīkṛtya pratinivṛttā 
bhūyo 'nyāni gṛhasyārthe āneṣyāmīti 
yāvad asau sālavṛkṣam adhirūḍhā patitā bhagavataḥ kṛtopasthānā sā kālagatā praṇīteṣu deveṣu trāyatriṃśeṣūpapannā 
yāvad sālapuṣpavimānālaṃkṛtā svargaṃ svargād bhramantī ramantī 
evam eva bhikṣavaḥ sā dārikā
yayā arhan mārge sālapuṣpair avakīrṇaḥ 
tasmād bhikṣavas tathāgateṣu kārāpayitavyāḥ satkartavyāḥ 
īdṛśaṃ phalam āpyate 
atha bhagavato vacanaṃ Dak 
pratiśrutya prasādajātena ānando bhagavantam etad avocat 
bhagavan kīdṛśaṃ nātha lakṣapuṣpasya yat phalam 
śrotukāmaṃ mahābāho vada tvaṃ parameśvara  Dak 
bhagavān āha 
pravakṣyāmi samāsena lokānāṃ hitahetave 
kramato lakṣapuṣpāṇāṃ śṛṇv ānanda atandritaḥ  Dak 
brahmahatyāśataṃ pāpaṃ śatajanmakṛtāni vai 
rohaṇaṃ māghyapuṣpāṇāṃ śamayati na saṃśayaḥ  Dak 
kṛṣṇāparājitā yena prarohante narāḥ kva cit 
sarvapāpaharā ghorān sarvaśatrūn nikṛntanam  Dak 
nānāvighnavināśaṃ ca bhuktimuktiphalaṃ bhavet 
bhūpālasukha saṃprāpya devarājapadaṃ varam  Dak 
śvetāparājitā nūnaṃ prarohanti ca mānavāḥ 
śāntabhūtā dhanāḍhyāś ca nānāśāstreṣu pāragāḥ  Dak 
dhairyavīryasusaṃpannā nānābuddhisamanvitāḥ 
bhūpateḥ padaṃ saṃprāpya jāyante svargagāminaḥ  Dak 
suvarṇayūthikāpuṣpaṃ ye prarohanti mānavāḥ 
dhanavān bhogavān bhūtvā vibhavaiḥ dhanadasamāḥ  Dak 
ārohanti narāḥ śreṣṭhāḥ karavīrakusumaṃ param 
sarvalokavaśīprāptā devānāṃ rativardhanāḥ  Dak 
damanapuṣpaṃ rohante manujā ye suśraddhayā 
sugandhadehagā nityam atṛptarūpa labhyate  Dak 
kokilākṣaṃ prarohante janavān dhanavān bhavet 
yidyāvatāṃ kule jātaḥ sarvalokaiḥ prapūjyate  Dak 
rohaṇāc campakaṃ puṣpaṃ narā ye śraddhayā kila 
kīrtiśabdaś ca lokeṣu sarvasaṃpada labhyate  Dak 
darśanīyābhirūpāś ca kandarpasamatāṅgataḥ 
sugandhadehasaṃpannā rājalakṣmī ca labhyate  Dak 
jātipuṣpaṃ ca rohante jātiś ca sukule gatā 
suṣṭhusugandhadehā vai dhanena dhanadasamāḥ  Dak 
padmapuṣpaṃ naraḥ kaś cit prasannena prarohati 
buddhajñānaṃ samāpnoti jāyate kamalāsane  Dak 
madhudaṃ madhurīpuṣpaiḥ kusumair vastradaṃ tathā 
kauśikair vastradaṃ caiva kiṃśukai raktavastradam  Dak 
kusumaṃ pārijātaṃ ca yaḥ prarohati mānavaḥ 
anantasukham āpnoti sugandhadehago bhavet  Dak 
bandhūkapuṣpasaṃrohaṃ sarvapāpāpadakṣayam 
rohanaṃ ketakīpuṣpaṃ kīrtivanto bhaven narāḥ 
sugandhasukhasampannaṃ maṅgalaṃ bhavati sarvataḥ  Dak 
kumudapuṣpa rohante candravanmukhamaṇḍalam 
candrakāntisamaṃ saumyaṃ jāyante tridaśālaye  Dak 
nīlotpalāni puṣpāṇi ye prarohanti śraddhayā 
mukhe 'sya cotpalogandho maharddhikanṛpo bhavet 
aśokapuṣpa rohante
asamaṃca kalevaram 
sarvarogavinirmuktabhūpatitvaṃ prajāyate  Dak 
kusumaṃ bhṛṅgarājaṃ ca rohaṇaṃ mānavāḥ parāḥ 
rogaśokamahāghorasarvavyādhiniṣūdanam  Dak 
javākusuma rohante mānavā naranāyakāḥ l
mohanaṃ sarvalokānāṃ lokānāṃ vaśyam āgatāḥ  Dak 
rohaṇam arkapuṣpāṇāṃ mānavāḥ śuddhamānasāḥ 
sahasraraśmisaṃyuktaḥ janavān dhanavān bhavet  Dak 
kahlārapuṣpam ārohāt suprasannena cetasā 
nāśanaṃ sarvarogāṇāṃ lakṣmīr vahati sarvadā  Dak 
nāgapuṣpair ihābhyarcya paratra sukhībhavet 
tathā ca mālatīpuṣpair mahāpātakanāśanam  Dak 
bilvapattrāṇi śreṣṭhāni rohaṇāc ca atandritaḥ 
śivaṃ sarvatra prāpnoti yajjānāṃ ca sahasrakam  Dak 
dhūrtapuṣpaṃ rohante suvarṇatulyanirmitam 
vibhavasukhasaṃpannaḥ sa bhogaphalam āpyate  Dak 
raktapadmaiś ca saṃpūjya brahmahatyādināśanam 
dūrvakundapraroheṇa ye narā bhaktimānasāḥ 
śatajanmārjitaṃ pāpaṃ mukto bhavati tatkṣaṇāt  Dak 
tagaraṃ puṣpa rohanti paraloke sukhāvahāḥ 
pitaraḥ prītitāṃ yānti viśeṣaiḥ śrāddhakarmakaiḥ  Dak 
tatkārīpuṣpa rohante lakṣmīvantaḥ sadā narāḥ 
dhanadhānyasamṛddhaṃ ca īpsitārthaphalaṃ bhavet  Dak 
mallikāpuṣpa rohante na māro kṣobhayet punaḥ 
sugandhapuṣparoheṇa sugandhaguṇakīrtanaḥ  Dak 
bhagavān āha 
viśeṣaṃ lakṣapuṣpāṇāṃ rohaṇena phalāphalam 
uccanīcādikaṃ sarvaṃ pravakṣyāmi samāsataḥ  Dak 
māghyapuṣpaviśiṣṭaṃ vai dharmadhāto viśeṣataḥ 
kṛṣṇāparājitā paścāt suvarṇayūthikāpuṣpaṃ karavīraṃ tadantataḥ  Dak 
damanapuṣpāṇi tatpaścāt yaṃ ca puṣpāṇi sarvataḥ 
viśiṣṭaṃ yaṃ ca buddhānāṃ satataṃ jinabhāṣitam  Dak 
campakajātipuṣpāṇi pārijātas tathaiva ca 
ketakīnavamālī ca padmakumudautpalam  Dak 
aśokaarkapuṣpāṇi kahlāranāgapuṣpam 
bilvapattrāṇi dhattūraṃ javāpuṣpani tathaiva ca  Dak 
bhrṅgarājāni puṣpāṇi lakṣmīpuṣpaṃ tataḥ kramāt 
tamāranirgranthīyūthī mallikāmādhavī tathā  Dak 
vanamālākundabandhūka na mlānaṃ kuvalakas tathā 
saireyakroraṇaś caiva madhurīkusumāvatī  Dak 
evaṃ kramaṃ viśiṣṭaṃ ca anyeṣāṃ ca pṛthak pṛthak 
nānāvidhāni puṣpāṇi anekajātair udbhavam  Dak 
nānyoktaṃ ca mayā ke cit sāmānyapuṣpakasya ca 
kathitaṃ jinanāthaiś ca puṣpāṇāṃ sarvataḥ kila  Dak 
sarvapuṣpādinā caitye rohaṇāt phalam uttamam 
pṛthak pṛthak phalaṃ tasmāt puṣpāṇāṃ kathitā jināḥ  Dak 
ānanda uvāca 
caityānāṃ ca śrutaṃ nātha lakṣapuṣpaviśeṣataḥ 
tathāgatānām anyeṣāṃ vada me vādipuṃgava  Dak 
bhagavān āha 
pūrvoktāni ca puṣpāṇāṃ caityānām abhavat tadā 
pravakṣyāmi yathānanda sāṃnidhyaṃ śṛṇu sarvataḥ  Dak 
tathāgateṣu aneyeṣu devatāyāṃ viśeṣataḥ 
pūrvoktāni ca puṣpāṇāṃ yathāyogyaṃ yathecchayā 
devatā varṇabhedena puṣpāṇāṃ ca tathaiva ca  Dak 
evam ānanda jñātavyaṃ naraḥ puṣpāṇi rohayet 
pūrvoktaphalam āpnoti nityam eva na saṃśayaḥ  Dak 
mahānuśaṃsā puṣpāṇām ārohaṇād dhi phalaṃ tathoktam 
buddheṣu bimbeṣu tathā ca stūpe anyeṣu deveṣu phalaṃ tad eva  Dak 
punaśca 
śakrādhikāḥ pravarabhogasamanvitās te padmendukāntivapuṣo varakīrtiyuktāḥ 
śakrān vijitya rabhasā satataṃ bhavanti buddhasya ye sukusumaiḥ prakiranti pūjām 
nīlotpalapracayatulyaśarīragandhā vikhyātakīrtivimalāyatacārunetrāḥ 
ratnopamā bhuvi caranti manuṣyabhūtā dattvā jine pravaradhūpam udāragandham
vaiḍūryamuktāmaṇibhūṣitāṅgāḥ kauśeyavastrāvṛtasarvakāyāḥ 
narottamāḥ sarvajanair upetā bhavanti buddhe surabhipradānāt  Dak 
evaṃ bhikṣavo 'pi īdṛśaphalaṃ sā cetikā prāptā 
tasmād bhikṣavas tathāgateṣu stūpabimbeṣu puṣpaiḥ pratipūjanīyāḥ 
evaṃ śikṣitavyaṃ bhikṣava iti 
iti dvāviṃśatyavadānakathāyāṃ puṣpakathā pañcadaśaḥ paricchedaḥ 
XVI praṇāmakathā
atha khalu maitreyo bodhisattvo mahāsattvo bhagavantaṃ praṇamyaitad avocat 
śrotum icchāmi he nātha bhagavan bhavamocaka 
tāthāgate praṇāmasya phalaṃ teṣāṃ vada prabho  Dak 
bhagavān āha 
sādhu sādhu tva maitreya pṛcchitaṃ yan mayi tvayā 
buddhasya ca praṇāmasya phalaṃ vakṣyāmy ahaṃ nu bho  Dak 
buddhapraṇāmasya mahānuśaṃsā surūpabhūpaṃ sukham āpnuvanti 
ye caikacittaiḥ praṇamanti bhaktyā bhavārṇavasyottaraṇāya hetum  Dak 
 bhūtapūrvaṃ maitreyātīte 'dhvany asaṃkhyeyakalpe dīpaṃkareṇa saha pūrvaṃ padmottaro nāma samyaksaṃbuddho janapadacārikāṃ carann anyatamamahājanapadaṃ  
prāptaḥ  
tatra mahājanapade vīthi sthitvā lokānāṃ dharmaṃ deśitavān 
tasmin samaye dakṣiṇāpatho dvijottamaḥ puṣkaraśālī nāma dvātriṃśatā śiṣyagaṇaiḥ sārdhaṃ parivṛto buddhaguṇavarṇanāṃ śrutvā Dak 
gṛddhakūṭe parvate dharmaśravaṇārthaṃ samāgacchati 
atha te dadṛśur buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam
aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ
jaṅgamam iva ratnaparvataṃ samantato bhadrakaṃ dṛṣṭvā ca punaḥ prasādajātayā bhagavantaṃ
tripradakṣiṇīkṛtya bhagavataḥ pādāv abhivanditvā ekānte niṣaṇṇāḥ 
anyaikena bhagavantaṃ manasāpi na praṇāmitaḥ 
bhagavati buddhe na manaḥprasannatābhūt 
kiṃcitpāpaśeṣair buddhakuleṣu praveśeṣu āvilacittakuṭilacittaḥ sa tūṣṇīsthitaḥ 
anye buddhe bhagavati prasannacittāḥ sthitāḥ 
pravrajyāgrahaṇatatparacittān bhagavān viditvaivam āha 
bho brāhmaṇa dvijottama kenārthenāgato 'si sahāyair mayi ucyatām 
brāhmaṇa uvāca 
bhagavañ śrotum icchāmi buddhānāṃ dharmam uttamam 
avitathavādī buddho hi satyavādī tathāgataḥ  Dak 
na rāgalipto na ca dveṣalipto na mohalipto yatha śuddhaniṣkaḥ 
sarveṣu tīrtheṣv atha gāṅgavāri pavitrabhūtaḥ kaluṣair vihīnaḥ  Dak 
dharmāvakāśaṃ   dadasva mahyaṃ vayaṃ hi mūḍhāparimuktajñānāḥ 
saṃbodhijñānaṃ jina dehi me mune tenaiva sattvān parimocayeyam  Dak 
bhagavān āha 
sādhu sādhu dvijaśreṣṭha sādhu sādhu subhāṣitaḥ 
nayānayajña dharmajña śīlaṃ dharatu tāvatam  Dak 
divyaṃ prayāti śīlena suṣṭhu lābhaṃ pravartate 
yaśomitra sasaṃpatti śīlaṃ dhara dvijottama  Dak 
śīlaṃ kiṃ tu 
adrohaḥ sarvajantūnāṃ karmaṇā manasā girā 
anugrahaś ca jñānaṃ ca
śīlam etat dvijottama  Dak 
na ca dveṣasamaṃ pāpaṃna ca kṣāntisamaṃ tapaḥ 
tasmāt kṣāntiṃ prayatnena bhāvayed vividhair nayaiḥ  Dak 
kṣamayā svargasaṃvāsaḥ svargagāmī sa nityaśaḥ 
mahālakṣmīṃ samāsādya sa bhaved mokṣagāmikaḥ  Dak 
hṛdā saṃbhāvanādhyānaṃ paramātmānaṃ dvijottama 
ye dhyāyanti prayatnena te yānti paramāṃ gatim  Dak 
mohāndhakāraṃ saṃhārya buddhisūryaprakāśakaḥ 
buddhatvapadam āpnoti satataṃ mokṣago bhavet  Dak 
prajñayā puṇyam āpnoti prajñayā dharmasaṃyutaḥ 
anantajñānaṃ saṃprāpya buddhajñānaṃ pravartate  Dak 
paropakāraṃ kurvanti ye narāḥ śuddhamānasāḥ 
sukhaduḥkhaṃ pare jñātvā sukham āpnoti sarvadā  Dak 
svaduḥkhaṃ paraduḥkhaṃ vā svakaṃ tulyaṃ ca kārayet 
svaduḥkhalaghutāṃ prāpya paraduḥkhaṃ garīyasam 
cakampe paraduḥkhena mahīkampādrirāḍ iva  Dak 
dhamakāryaṃ sukāryaṃ vā sucittair upadeśayet 
kāpatheṣu gate kāle yasya cittaṃ nivartayet  Dak 
ke cid ye mānavāḥ prāṇī pakṣī vā kīṭakādayaḥ 
svaduḥkhasukhayos tulyaṃ rakṣayed duḥkhacchedanāt  Dak 
paropakārakaṃ jñeyaṃ tatparaḥ puṇyabhāg bhavet 
tena paropakāreṇa dharmeṇa sukham āpyate 
sukhena dharmaṃ sādhyante dharmeṇa mokṣaṃ sādhyate  Dak 
yad yat kāryaṃ samutpanne tat tat kāryaṃ samārabhet 
paropakārakaṃ jñeyaṃ bodhijñānaparāyaṇāḥ  Dak 
etac chrutvā brāhmaṇo bhagavantam evam āha 
ke cid ye mānavāḥ prāṇī pakṣī vā kīṭakādayaḥ 
svaduḥkhaṃ svasukhaṃ tulyaṃ kena saṃcarate bhuvi  Dak 
Dak  bhagavān āha 
 bhūtapūrvaṃ brāhmaṇa kasmiṃś cic chālavatī nāma janapadaḥ paramavistārī manoharā sarvalokābhipūrṇā ṛddhā sphītā subhikṣā ca darśanīyā vyapagataḍamarā  
taskararogāpagatā  
śālīkṣugomahiṣīsasyasaṃpannāyāṃ janapade sarvaṃdado nāma bhūpatir āsīt 
sa ca bhūpatiḥ karuṇāśayaḥ sarvaprado niḥsaṅgatyāgaprakṛtir medhāvī sādhuḥ suśīia
aśaṭho 'kuṭilo vyapagatarāgadveṣamoho 'nunnataḥ komalamadhurasnigdhavācā atithivanīpakaprītiḥ
sarvalokapriyadarśanaḥ 
tasmāt tasya rājño yaśasa sarvalokeṣu vikhyātaḥ 
vanīpakānām āśāparipūritacintāmaṇisādṛśaḥ 
sa sarvarājyaṃ viṣayopabhogaṃ saṃsāram asāraṃ dṛṣṭvātra sthātuṃ mano na ramate 
sa sarvarājyalakṣmīṃ paryuṣitopabhogamalinamlānakusumabandhanām iva srajaṃ parityajyānyatamaviviktam āśramapadam alaṃcakāra 
āhūyamāna iva pallavināṃ drumāṇāṃ śākhākaraiḥ
svakusumābharaṇābhirāmāiḥ 
śāntaṃ vanāntam upagamya sa bhūpatīndraḥ prāpto 'mṛtaṃ nṛpasukhair
anavāptapūrvam   
sākṣād ṛṣir iva dhyānaṃ praviśya sukhena tiṣṭhati 
Dak 
atha tasya prabhāvātiśayaṃ dṛṣṭvā sureśvaro devendras tasya tapaḥprabhāvaprahāṇān
manasi trāsabhayākulāt suralokād avatīrṇaḥ śakuninirmāṇarūpaṃ kṛtvā śaradhanū dhṛtvā
śareṇa taṃ prahārārthaṃ kapotam ekaṃ vegatareṇāpahāntaḥ 
tapovanasthanṛpater aṅke patitaḥ 
atha sa rājā karuṇāśayas taṃ dṛṣṭvā
sa bhūpatiḥ paramaprītyā svāṅke dadhānaḥ 
sa kapota amitrabhayākulaḥ prāṇāntam iva hṛtkampena sthitaḥ 
athānantaraṃ śakro devendro naiṣādarūpam abhinirmāya tatsamīpam upadhāvitaḥ paramapariśramam iva mahāśvāsaṃ pravartayan enaṃ pṛcchitavān 
dehi tva me kapotaṃ mahājavenāgato 'ham āhāram 
adyānnaṃ na prāptaṃ katham anannena jīvāmi  Dak 
tapasvin 
rājovāca 
kathaṃ tyajāmi te bhadra mayi śaraṇam āgatam 
sukhaduḥkhaṃ ca sarveṣāṃ kathaṃ na jñāyase bhavān  Dak 
mayi śaraṇāgatakapotaṃ kathaṃ tubhyaṃ bhakṣāya dadāmy aham
anītyayogyam etat 
naiṣāda uvāca 
yadīmaṃ kapotaṃ na tyajase
mamāhārāmiṣaṃ dada 
na ced aham eva mariṣyāmi śāpaṃ dattveti 
Dak 
evam ukte sa rājā naiṣādam uvāca 
śaraṇam abhigataṃ guptyarthaṃ tavābhiprāyaṃ yathā bhavati tathā pūrayāmi 
naiṣāda uvāca 
sādhu bhūpendra
evam eva sa eṣa kapotaṃ tulayā tulayitvā yaty asti kapotasyāmiṣam
anyasyāmiṣaṃ me dehīti 
rājovāca 
kathaṃ hiṃsya parātmānaṃ dāsyāmy asmai kathaṃ nu bho 
svātmānaṃ ca parātmānaṃ sukhaduḥkhaṃ ca tulyakam  Dak 
vihiṃsya parajīvaṃ ca kiṃ dharmaṃ ca tapovratam 
paropakāraḥ kathaṃ syāc ca vihiṃsya para ātmani  Dak 
ata evam ahaṃ dāsye svadehasyāmiṣaṃ dhruvam 
ekalopaikapoṣyeṇa
upakāraḥ kathaṃ bhavet  Dak 
atha naiṣādas tasya śuddhāśayadṛḍham abhisamīkṣya tulānirmāṇam ādāya purato niṣadya enam uvāca 
kṣutkṣāmatṛṣārto 'haṃ bahuvilaṃbitena kiṃ vibho 
tasmāt tūrṇam imaṃ dehi na dadāsi vrajāmy aham  Dak 
iti niśamya tato bhūpaḥ kapotaṃ eke sthāpya svadehamāṃsaṃ vikartya tulāyāṃ prakṣipati 
tato naiṣādarūpaḥ śakra ṛddhyā kapotaṃ gurutaraṃ kṛta abhūt 
Dak 
tataḥ kṣepakṣepeṇa pūritakapoto gurutaraḥ syāt 
tathāpy asya nṛpateḥ priyapakṣīrakṣaṇasatyādhiṣṭhānenāskhalitacittapremay asthyavaśeṣaṃ kṛtvā tulāyām avadhāritaḥ 
tato naiṣādarūpaḥ śakras taṃ dṛṣṭvā
āvarjitamanāḥ sa kathayati 
sādhu sādhu mahātman sādhusvabhāva eṣa parasya kāraṇāt svajīvam api agaṇayitvā parārthakṛtas tvaṃ
kim abhilāṣitenedṛśaṃ duṣkaraṃ kṛtam 
so 'vocat 
naivāsti kāṅkṣā me kiṃ cid anuttarasaṃbodhiṃ prāpya sattvān uddhārayāmi 
iti śrutvā sa naiṣādaḥ svayaṃ vapuḥ saṃpaśya tam uvāca 
rājaṃs tava cittamīmāṃsārtham ahaṃ vicarāmi 
bhadra yathā tavābhiprāyaṃ tathāstu
yathā paurāṇaṃ tathā śarīram astu 
ity uktvā śakraveṣeṇa āśiṣaṃ dattvā evam astu svabhavanaṃ prakrāntaḥ 
tena samayena rājā babhūvāhaṃ sa nānyo draṣṭayyaḥ 
prāṇipakṣiṣu sattveṣu samacittena caritaḥ 
idānīṃ saṃsāre mahat sukhaṃ bhuktvā tathāgatabhūtena sattveṣu dharmo deśitaḥ 
Dak 
atha puṣkaraśālipramukhās te brāhmaṇaśisyakā dvātriṃśat tathāgatavacanam ākarṇya prītisaumanasyajātā bhagavantam ūcuḥ 
bhagavaṃs tava śāsane pravarjiṣyāmaḥ prasannaṃ kuru 
atha bhagavāṃs teṣām āśayadhātuṃ prakṛtiṃ ca jñatva teṣām evam āha 
saced ākāṅkṣasi niṣīdeti 
teṣāṃ ca 
ehi bhikṣava ity ukte yat kiṃ cit tīrthikaliṅgaṃ sarvam eva tatkṣaṇam evāntaradhāt 
tricīvaraṃ pātraṃ ca prādurabhūt 
athocchinno keśas tad yathāpi nāmāsaṃkhyeyavarṣaśatopasaṃpannasya bhikṣor īryapathaḥ susaṃvṛto 'bhūt
saiva teṣāṃ pravarjyābhūt sopasaṃpat sabhikṣubhāveṇa 
ekasya tathāgateṣu mātsaryacittasya bhikṣoś cīvaraṃ na prādurbhūtaṃ pātraṃ ca 
atha khalu bhikṣavas tasyāṃ velāyāṃ tathāgatasya caraṇayor nipatya vijñāpayanti sma 
tathāgatasyāntike śāstṭsaṃjñāprema ca prasādagauravaṃ cotpādayati sma 
atha sa ekaś cīvaranaprādurbhūtena punar api tayā vrīḍayā tathāgatasya caraṇayor praṇipatya vijñāpayām āsa 
katham etad bhagavan mamaikasya cīvaraṃ notpāditam 
Dak  bhagavān āha 
bhūtapūrvaṃ tathāgateṣu praṇāmakāle mātsaryadoṣād iti 
evam ukte niśvasya kṣamārthanāṃ kṛtvā tathāgataṃ praṇāmitaḥ 
tadā bhagavato 'nubhāvena cīvaraṃ prādurbhūtam 
tatkṣaṇam eva malinībhūtam 
taṃ dṛṣṭvā vrīḍāvarjitamanā bhikṣur bhagavantam evam āha 
bhagavan kena karmaṇā mamaikasya cīvaraṃ na prādurbhūtaṃ
prādurbhūte punar malinībhūtam 
ko hetuḥ kaḥ pratyayaḥ 
bhagavān āha 
 bhūtapūrvaṃ bhikṣava atīte 'dhvany asaṃkhyeyakalpe dīpaṃkareṇa pūrvaṃ padmottaro nāma samyaksaṃbuddhaḥ sa saṃghena saha janapadacārikāṃ carann  
anyatamamahājanapadaṃ prāptaḥ  
tatra mahājanapade vīthimadhye sthitvā dharmaṃ deśitavān 
tadā sarvanāgarās tatropasaṃkrāntā dharmakathāṃ śrutavantaḥ 
atha somakaumudir nāma brāhmaṇo mahāvidvāñ śiṣyaganaiḥ sārdhaṃ tāṃ vārttāṃ śrutvā
yena padmottaraḥ samyaksaṃbuddhas tenopasaṃkrānta upasaṃkramya bhagavantaṃ praṇamya
purataḥ sthitvā dharmaṃ śṛṇvanti 
tadā prasādajātāḥ sarve te tathāgataśāsane pravrajyāgrahaṇaṃ cakārayām āsuḥ  te
tathāgatasyāntike śāstṛsaṃjñāpremagauravajātena bhagavataś caraṇayor nipatayanti sma 
Dak 
tena samayena somakaumudibrāhmaṇasya śiṣyas tvam asi 
tvayaikena tathāgatapraṇāmakāle mātsaryacittena iti bhāvitaḥ 
śramaṇavandanam akṛte kiṃ bhaviṣyati iti 
tena mātsaryakṛtena
anekavarṣaśatasahasralokair nindanīyajanma bhūtvā
mahān āśīviṣa upapannaḥ 
adyāpi tavāśīviṣakaṅkālam astīti kālañjaraparvatasya kandarāyāṃ mahocchrayapramāṇaṃ parvata iva tiṣṭhati 
tataḥ śatavarṣātyayād daridrakule jātas tatpaścāt tīrthiko jaṭādhārī bhikṣuko 'bhūt 
 tadā pāṭaliputranagare kena cid gṛhastena tīrthikān bhojanārthaṃ rasarasāgropetair āhāraṃ sajjīkṛtya tīrthikān āhūya svābhiprāyaṃ tīrthikān  
bhojitaḥ  
tvayā dvādaśa prasthāni kṣīrodanaṃ bhuktam 
tathāpi pūrṇodaro nābhūt 
tadā sarve janāḥ pretabhaikṣukaṃ manyante 
tadanantaraṃ tvayā vrīḍayā niśvasya cintayati 
dhik jīvitam iti matvā tasmāt sthānāt prakrāntaḥ 
tata ihaiva janmani cyutvā mānuṣyaṃ janma prāptavān 
tadāsau brāhmaṇaḥ śiṣyagaṇaiḥ sārdham āgacchantaṃ paśyan te militvā ihāgatāḥ 
 tathāgatapraṇāmamātsaryakṛtapāpena tādṛśaṃ duḥkhaṃ anubhūya adyāpi tatpāpaśeṣeṇa praṇāmo na kṛtas tenaiva hetunā cīvarādikaṃ na prādurbhūtaṃ  
malinībhūtaṃ ca  
Dak 
tadā sa bhikṣur evam eva bhagavan mamāparādham atyayaṃ pratigṛhnātu ity uktvā gautamasya pādayoḥ praṇipatya tiṣṭhati 
tadā bhagavato 'nubhāvena tasya pāpāt parimukto 'bhūt 
cīvaraṃ ca malinaṃ tyajya yathāpūrvavad bhavati 
evaṃ bhikṣava mā yūyaṃ tathāgatam āyuṣmantaṃ mānasā ca vādena samudācariṣṭhavyam 
he bhikṣava idānīṃ mamāntike cittaprasādajāta anena kuśalamūlena cārhattvaṃ prāpta iti 
punar api bhikṣūn āmantryaivam āha 
 kiṃ manyadhve bhikṣavo yo 'sau tena kālena tena samayena somakaumudibrāhmaṇasya śiṣyatvabhūtena padmottaratathāgatapraṇāmakāle mātsaryadoseṇa  
īdṛśaṃ duḥkham anubhūtam  
so 'haṃ somakaumudibrāhmaṇo yūyaṃ mama śiṣyāḥ 
idānīm api yūyaṃ mama śiṣyā abhūvan 
mayā cānekatathāgateṣūpāsitena kuśalena saṃsāre 'nantasukham anubhūya tathāgatapadaṃ prāptam 
tasmād bhikṣavas tathāgate anumodayitavyāḥ sevayitavyās tathāgatasya guṇānuśaṃsā deśitavyā
tathāgataṃ praṇāmayitavyāḥ 
tathāgatānāṃ praṇāmasya mahāphalānuśaṃsā tac chṛṇuta 
yac cakravartī kṣitipapradhānaiḥ kṛtāñjaliḥ kuṇḍālacārugaṇḍaiḥ 
bhaktyā sumūrdhnā bahu vandyate tad buddhapraṇāmāt kathayanti tajjñāḥ 
ye jātamātrāḥ prabhutāṃ prayānti śreṣṭhe kule janma sadaiva yeṣām 
hastyaśvayānaiś ca paribhramanti kṛtvā tu te śreṣṭhatare praṇāmam  Dak 
prathayati yaśo dhatte śreyo vivardhayati dyutiṃ
harati duritaṃ sarvaṃ sarvaṃ hy arātim apohati 
sugatiniyatāṃ loke nṛṇāṃ karoti ca saṃtatiṃ
phalati ca śivāyānte 'vaśyaṃ munīndranamaskriyā  Dak 
cakrī nṛpo yad balakīrtiyukto dvātriṃśatā lakṣaṇabhūṣitāṅgaḥ 
saṃjāyate vai kṣitipapradhāno buddhapraṇāmād dhi phalaṃ tad uktam  Dak 
evaṃ bahuguṇaṃ matvā matvā kāyaṃ ca bhaṅguram 
buddhapraṇāmāt ko vidvān kāyakarmānyad ācaret  Dak 
kas taṃ na namaḥ kuryād dṛṣṭvā dūrāt punarbhavād bhītaḥ 
kṛtvaikanamaskāraṃ bhavapāram avāpa yaddhetoḥ  Dak 
evaṃ śikṣitavyaṃ kṛṣṇāni karmāṇy apāsya śukleṣv eva svābhogaḥ karaṇīya ity evaṃ bhikṣavaḥ śikṣitavyaṃ 
idaṃ avocad bhagavān ātmanā ca bhikṣavo bhāṣitam abhyanandann iti 
iti dvāviṃśatyavadānakathāyāṃ praṇāmakathā soḍasamaḥ paricchedaḥ 
XVII ujjvālikādānakathā
atha khalu bhagavān lokānukampako lokajño lokaśāstā sarvajño dhyānasukhe vijahāra 
tena samayena vaiśālīnagaryāṃ mahopadravāḥ prādurbhūtāḥ 
tadātra pauralokāś ca sarve kāmātilālasāḥ 
yathākāmaṃ rasaṃ bhuktvā prācaran pāpasaṃgatam  Dak 
tataḥ kṣatriyo 'py evaṃ kāmabhogābhimohitaḥ 
pramadāgaṇasaṃrakto nītidharmanirādaraḥ  Dak 
dṛṣtvā sa sundarīṃ kāntām agamyām api mohitaḥ 
balenāpi samākṛṣya bubhuje svecchayā mudā  Dak 
tathāte sarvapaurāś ca sarve 'tikleśitāśayāḥ 
saddharmāṇi pratikṣipya prācaran kāmabhoginaḥ  Dak 
svakuladharmamaryādaṃ tyaktvācaran yathecchayā 
satyadharmaṃ pratikṣipya cerur mattadvipā iva  Dak 
tathā nārīgaṇāś cāpi kāmakleśākulāśayāḥ 
svakuladharmam utsṛjya prācaranti yathepṣitam  Dak 
tadātra bahavo duṣṭāś caurā dhūrtāḥ pragalbhikāḥ 
sādhujanān pratikṣipyācaran dharmanirādarāḥ  Dak 
tadaiva pāpasaṃcārāt sarvatrāpy acarat kaliḥ 
saddharmo durbalībhūto nīcavad vilayaṃ yayau  Dak 
tadātra prabalībhūte kalisaṃcāra vartite 
dṛṣṭvā lokādhipāḥ sarve 'bhavan duṣṭaparāṅmukhāḥ  Dak 
evam anye 'pi devāś ca sarvatrāṇaparāṅmukhāḥ 
teṣāṃ saṃdarśanaṃ kartum api naiva vavāñchire  Dak 
teṣāṃ trātuṃ tadeko 'pi na śasaka kathaṃ cana 
evam atra mahotpātaṃ prāvartata samantataḥ  Dak 
sarvakleśāhatātmānaḥ pracakru vigrahaṃ mithaḥ 
teṣāṃ pāpaviśeṣeṇa prādurbhūtā upadravāḥ  Dak 
tato 'ndhakārāś ca prādurbhūtā meghaiś channāḥ 
mahatī cākālavātāśanir meghair guḍuguḍāyate 
vidyutaś ca niścaranti 
daśa diśaś cākulībhūtās tamo'ndhakāraś ca prādurbhūtaḥ 
candrasūryau na prabhāsvarau bhavataḥ 
vātavṛṣṭiḥ pravāyati 
jalākulībhūtā pralayakālam iva pṛthivī na dṛdhā ca kaiś cid bhūtair āviṣṭābhūt 
tadā sarvajanakāyā bhītāḥ saṃvignamanasaḥ 
ye ke cid brāhmaṇagṛhapatayo brahmāṇaṃ namasyanti 
ke cin maheśvaraṃ nārāyaṇaṃ śakraṃ māṇibhadraṃ hārītiṃ candrasūryagrahanakṣatrān namasyamānā yācayanti 
ke cin nadīhradasarastaḍāgavāpīkūpādīni pariyācayanti 
tathāpi na kaś cit paritrāṇaṃ bhavati 
Dak  atha ke cid buddhadharmasaṃghābhiprasannā buddhadharmasaṃghān namasyanti 
bhagavan sarvadarśī tvaṃ 
katham asmād vayam evaṃrūpād upadravato bhayasthānāt parimucyema 
bhagavan nātha īdṛśād upadravāt trātā bhava 
ity uktvā bauddhāya namaskāraṃ kṛtvā cintāparo vyavasthitaḥ 
atrāntare nāsti kiṃ cid buddhānāṃ bhagavatām aviditam avijñātam 
dharmatā khalu buddhānāṃ bhagavatāṃ mahākāruṇikānāṃ lokānugrahapravṛttikānām
ekākārarakṣāṇāṃ
śamathavipaśyanāvihāriṇāṃ
tridamathavastukuśalānāṃ
caturoghottīrṇānāṃ caturṛddhipādacaraṇatalasupratiṣṭhitānāṃ caturṣu saṃgrahavastuṣu dīrgharātrakṛtaparicayānāṃ
pañcāṅgaviprahīṇānāṃ pañcagatisamatikrāntānāṃ
ṣaḍaṅgasamanvāgatānāṃ ṣaṭpāramitāparipūrṇānāṃ
saptabodhyaṅgakusumāḍhyānāṃ
aṣṭāṅgamārgadarśānāṃ navānupūrvavihārasamāpattikuśalānāṃ
 daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trirātres tridivasasya buddhacakṣuṣā lokaṃ vyavalokya jñānadarśanaṃ  
pravartate  
 ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃbādhaprāptaḥ kasya duḥkhapaṅkanimagnasya hastoddhāraṃ  
dadyām uddhārayeyam iti  
Dak 
atha tatkṣaṇam eva pratisarann abhyutthāya
āyuṣmadānandapramukhān bhikṣusaṃghān āmantrayate sma 
bho bhikṣava ānandapramukhā vaiśālīnagarīṃ gatvā mamājñayā mama vacanena vaiśālīnagarīṃ gatvā vīthīmadhye niṣaṇṇā imāṃ gāthāṃ bhāṣayata 
tadāvaśyaṃ sarvavighnabhūtagrahāḥ pratipraśabdheyuḥ sarvopadravā duṣṭasattvāḥ palāyiṣyanti 
tadyathā 
imāś ca gāthāḥ 
visarata visarata duṣṭasattvā muñcata muñcata mā tiṣṭhantu
ītir vyupaśāmyatu 
iti uddiśya bhikṣugaṇān visarjayām āsa 
atha te bhikṣavo bhagavataś caraṇayoḥ praṇipatya bhagavataḥ vacanaṃ śirasā nidhāya
imā vighnotsāraṇadhāraṇī hṛdayagatā 
tatkṣaṇam evarddhyā ca vaihāyasād ānandapramukhāḥ pañcaśatabhikṣugaṇā lohitapakṣarājahaṃsa iva gagaṇadeśāt taṃ viṣayam anuprāptāḥ 
athānandapramukhā bhikṣugaṇā vaiśālīnagarīṃ gatvā vīthīmadhye sthitvā brahmasvareṇa ekamatenaikasvareṇa imāṃ gāthāṃ bhāṣitum ārabdhāḥ 
Dak  imāś ca gāthāḥ 
visarata visarata 
buddho lokānukampaka ājñāpayati  muñcata
muñcata ma tiṣṭhantu 
ītir vyupaśāmyatu 
nirgacchata nirgacchata 
buddhaḥ parviśati mahādevātidevaguruḥ 
sendrāś ca devāḥ sabrahmakāḥ saprajāpatikaś catvāraś ca lokapālāḥ praviśanti anekāni ca devatāsahasrāṇi 
asurendrāś ca anekāni asuraśatasahasrāṇi prativasanti 
bahūni ca bhūtasahasrāṇi bhagavato 'bhiprasannāni prabhaviṣyanti sarvasattvānām arthe 
te co mā anarthaṃ kariṣyanti 
nirgacchata nirgacchata 
kṣipraṃ palāyata 
yadi duṣṭacittā na parāyeta naśyata 
ye maitracittā nāparādhakāmā rakṣāṃ cānuvartitukāmās te tiṣṭhantu praviśantu 
buddho lokānukampaka evam ājñāpayati sarvasattvahitādhyāśayo maitrīvihārī kāruṇikavihārī muditāviharī upekṣāvihārī 
ete mantrapadāḥ siddhāḥ siddhagāthā jinoditāḥ 
sarveṣāṃ devatānāṃ ca bhūtānāṃ ca hitaiṣiṇām  Dak 
jñānenārthottamenādya tathā dharmatayāpi ca 
jagatām ītayaḥ sarvāḥ śāmyantv ārogyam astu vaḥ  Dak 
Dak 
 iti bhāṣyamāṇe sarvabhūtagaṇāḥ saṃtrastāḥ samvignamanaso daśa diśaḥ palāyitvā vilayaṃ gatā duṣṭasattvā vihethacittāḥ kupitacittāḥ pratipraśabdhā  
abhūvan  
tadā ca vihāyasi ghanavidyuvātavṛṣṭijalākulapraśāntābhūt 
phalapuṣpapratimaṇḍitasurasasvādūni cābhūvan 
evaṃ buddhānubhāvena tasyāṃ nagaryāṃ sarvopadravadurbhikṣaṃ praśāntya
sarva ṛtavo yathābhiprāyaṃ kāle tathā samṛdhyati kāle varṣati kāle vāyavaḥ pravāyanti 
tadā sarvajanakāyāḥ praharṣajātāḥ sarvabhikṣugaṇān vāsena bhaktena nimantritā abhūvan 
atha khalu bhikṣava ānandaprabhṛtayo varṣātyayāc charadaḥ śaradātyayāc caturmāsātyayāc chiśiraḥ samāyātaḥ tadā janakāyān evam āha 
vayam api māsacatuṣṭayam agamat atrāsthitā guror antikaṃ gacchāmaḥ 
ity ukte sarvajanakāyā bhikṣugaṇān gamanakālam api jñātvā satkṛtya pūjayitvā mānayitvā visarjayām āsuḥ 
atha te bhikṣavo dhīratayā nagaraṃ nagarāc caṃkramyamāṇā anyatamajanapadaviṣayam anuprāptāḥ 
Dak 
atha tasmiñ janapade mahāḍhyo dhanakanakasamṛddho mahābhogo vistīrṇaparigraho mahātyāgo
mahāparivāraḥ śuddhāśayo dharmātmā paropakārī śramaṇabrāhmaṇavaṇīpakeṣv abhirato
duḥkhīnāṃ duḥkhatārako mahākaruṇādṛṣṭaḥ śuddhaceto nāma śreṣṭhī dvātriṃśatābhir vanitābhiḥ
parivṛtaḥ sukhalīlayā tiṣṭhati 
kāle tyāgaḥ kāle upābhogaḥ 
sa śreṣṭhī tān bhikṣūn samāgatān dṛṣṭvā śītārtenāgatam iti jñātvātikaruṇābhibhūtaḥ sādarair agnimathe nītvā ujjvālikāṃ prajvālya dadāti 
tena śreṣṭhinā bahavo 'gnimaṭhāḥ kāritāḥ santi 
tasmāt pañcaśatabhikṣugaṇā agnitāpaiḥ saṃtarpitāḥ 
tataḥ paścād annāhārāḥ pradattāḥ 
te bhikṣavas tad annaṃ na bhuktāḥ 
tad dṛṣṭvā sa śreṣṭhī tān uvāca 
kena bhikṣavo mayā dattānnaṃ nopabhuktam 
bhikṣava ūcuḥ 
buddho bhikṣavo yam akāle na bhoktavyaṃ sūryāstaniśākālam iti 
tataḥ sa śreṣṭhī tathety uktvā gṛhaṃ praviśati 
atha sa rātryatyayāt prātaḥkāle yathāyogyānusāraiḥ piṇḍapātrādi dattvā tān satkārayām āsa 
Dak 
atha te bhikṣavas taṃ gṛhītvā tasmai śuddhāśiṣaṃ dattvā gamiṣyāma ity ārocya tasmāt sthānān niṣkrāntāḥ 
niṣkramya yena gṛddhakūte bhagavāṃs tenopasaṃkrāntā upasaṃkramya bhagavataḥ pādau śirasā vanditvā ekānte niṣaṇṇāḥ 
athānandabhikṣur utthāyāsanād bhagavataḥ prataḥ sthitvaivam āha 
bhagavan sarvajña yathā bhavadājñā tathā vaiśālīnagaryāṃ sarvā ītayaḥ praśāntā abhūvan 
tava prabhāvād iti kṛtvā vayam atrāgatā sma 
bhagavān āha 
sādhu sādhu ānanda sādhu sādhu bhikṣavaḥ 
evaṃ parārthakṛte udyogakaraṇīyam 
punar bhagavantam ānanda āha 
bhagavan vaiśālīnagaryāṃ nivṛttakāle 'nyatamajanapadaviṣayam anuprāptāḥ 
tāṃ nagarīṃ vayam agamat 
anyatamaśreṣṭhī āḍhyo 'smān śītavātapariśramād āgatān dṛṣṭvā sādareṇāhūya
ādāv agnimaṭhe praṇīyāgniṃ prajvālya dadāti 
bahavo 'gnimaṭhāḥ santi 
śreṣṭhī paramadhārmiko 'sau purusaḥ 
ye ye śramaṇabrāhmaṇatīrthikāś cāgatās tebhyaḥ sarvebhya ujjvālikām prajvālya dadāti hemantaśiśirakāle 'sau śraddhayā 
Dak 
bhagavān āha 
mahāphalānuśaṃsā ujjvālikāyāḥ śiśirāgame 'mṛtopamā tasmān mahāphalānuśaṃsā ujjvalikāyāḥ śṛṇuta bhikṣavaḥ kathayāmi 
nānāsāraṅgarūpaprabhavamṛdumahadromasaṃślāghyavastrā
hemante garbhagehe priyatamavanitābāhuyugmopagūḍhāḥ 
yat krīḍanti kṣitīśā vividharasavarair annapānaiḥ samṛddhās tat syād ujjvālikāyāḥ phalam atimadhuraṃ bhikṣusaṃghārpitāyāḥ 
jvālātaraṅgavikasaddahanopagūḍhāṃ bhīmasvanāṃ śiśiraśītavināśakartrīm 
ujjvālikāṃ munivarapravarāya dattvā dīptaprabho bhavati devamanuṣyaloke 
gandharvāsurakinnaraiḥ sahacarā dedīpyamānānanā
vidyujjvālaśaracchaśāṅkasadṛśāḥ kāntābhir āliṅgitāḥ 
svarge yad vicaranti dīptavapuṣo līlāyamānāḥ surās
tad dattvāryaganāya śītasamaye cojjvālikāṃ śraddhayā  Dak 
jitvā ripūn ye gajavājiyuktāḥ pṛthvīṃ samantād anuśāsayanti 
dīptānanā hemavibhūṣitāṅgā ujjvālikāyāḥ phalam eva teṣām  Dak 
te tādṛśaṃ cet phala prāptukāmā ujjvālikāṃ ye manujāḥ pradeyuḥ 
hemantaśīte 'gnimaṭhāni kṛtvā bhikṣvādaye cāryagaṇāya nityam  Dak 
iti dvāviṃśatyavadānakathāyām ujjvālikādānakathā saptadaśamaḥ paricchedaḥ 
XVIII dīpakathā
atha khalu maitreyo bodhisattvo mahāsattvo bhagavantam etad avocat 
bhagavañ chrotum icchāmi
dīpadānasya yat phalam 
stūpe vā buddhabimbe vā vada lokārthahetave  Dak 
bhagavān kṣaṇaṃ tūṣṇīm āsthāya parṣadaṃ samālokya ca maitreyam āmantryaivam āha 
śṛṇu maitreya vakṣyāmi lokānāṃ hitahetave 
yac chrutaṃ tatkathāṃ bhavyāṃ śrutvā prāmodya jāyate  Dak 
bhūtapūrvaṃ bhikṣavo 'tīte 'dhvāni ekanavatikalpe vipaśvī nāma samyaksaṃbuddho loka
udapādi vidyācaranasaṃpannaḥ sugato lokavid anuttaraḥ puruṣadamyasārathiḥ śāstā devānāṃ
ca manuṣyānāṃ ca buddho bhagavān 
sa bandhumatīṃ rājadhānīm upaniśritya viharati sma 
yāvad vipaśvī samyaksaṃbuddhaḥ sakalabuddhakāryaṃ kṛtvendhanakṣayād ivāgnir nirupadhiśeṣe
nirvāṇadhātau parinirvṛtas tasya rājñā bandhumatā śarīre śarīrapūjāṃ kṛtvā samantayojanaś
catūratnamayaḥ stūpaḥ pratiṣṭhāpito 'bhūt krośam uccatvena 
yatrānekāni prāṇiśatasahasrāṇi kālaṃ kṛtvā svargamokṣaparāyaṇāni bhavanti 
tatra stūpe mahotsāho vartate 
śraddhā brāhmaṇagṛhapatayo vicitrair gandhamālyavilepanaiś chattradhvajapatākābhiḥ pūjābhiḥ kurvanti sma 
Dak 
athāpareṇa samayenāsyāṃ nagaryām anyatamaḥ puruṣaḥ karacaraṇayihīnaḥ kuṣṭhaśarīraḥ kutrāpi gamanam asamarthaḥ 
tām eva vārttāṃ pratiśrutya tasyaitad abhavat 
aho brāhmaṇagṛhapataya imaṃ stūpaṃ pratipūjayanti 
tathāham evaṃ pūjayeyaṃ pādapāṇivihīno gamanāsamarthaḥ kathaṃ gaccheyam 
ity uktvā tasya buddhir utpannā 
adya rātrau svakāyavibhavabalasthāma saṃjanayya gṛhān niṣkramayeyaṃ niṣkramya ca yadi samartham asti tāvat pradakṣiṇīkrīyate 
ity uktvā rātrau candracandrikāvirājamāne prabhāsvare kāyasthāmabalaṃ saṃjanayya stūpasya samīpaṃ balādhānenānuprāptaḥ 
sa styānamiddhavyathayā paripīḍitagātro niśvasya bhūmau nipātitaḥ 
atha sa puruṣa imaṃ stūpaṃ namaskṛtya svayam evam aṅgaparivartanena pradakṣiṇīkartum ārabdhaḥ 
tatas tām eva rātriṃ sampūrṇam aṣṭottaraśatapradakṣiṇaṃ cakāra 
athāsya puruṣasya bauddhaprabhāvāt tatkṣaṇaṃ pādāṅgulī samyak bhūtvāgatāḥ 
tathā karapallavaḥ svajo 'bhūt 
śarīre kuṣṭhā praśrabdhā 
pūrvakarmāvaraṇaṃ praṇaśya anena duṣkaravratakuśalamūlena śuddhaśarīro 'bhūt 
Dak 
atha sa puruṣaḥ prasādajātaḥ punar api stūpe 'ṣṭāṅgapraṇāmaṃ kṛtvātha prabhāte manohlāditaḥ prahasitavadanaḥ svagṛhaṃ pratyāgataḥ 
atha svagṛhe patnyādiparijanas tam āgataṃ dṛṣṭvāvarjitamanā ūcuḥ 
aho kva gato 'si 
kathaṃ te śarīro duṣkṛtaiḥ parimuktaḥ svasthadeho 'ho bhāgyātiśayasya karma yathaiva punarjanma tathaiva prāptaḥ 
vaidyoṣadhair asaṃspṛṣṭaḥ kena kuṣṭhaḥ pramucyate 
sa āha 
vaidyoṣadhaiḥ kiṃ kriyate mahārogapraśāntaye 
buddheṣu kṛtapuṇyena tasmāt pāpaṃ pramuñcati  Dak 
atha sa khalu puruṣas tasmin stūpe lakṣadhā pradakṣiṇaṃ kṛtaḥ 
tathā kṛte sa cintayati sma 
yan nv ahaṃ bhagavataḥ stūpaṃ tathāvidhaiḥ pūjayābhyarya kim eva na ca pūjā nūnaṃ yathātmabhāvaparityāgeneti 
aṅgīkṛtam iti 
tadanantaraṃ māse māse śuklāṣṭamyāṃ caturdaśyāṃ pañcadaśyām upoṣadhavrataṃ varṣam ekaṃ yathāvidhinā pūjā kṛtā 
tataḥ kārttikapūrṇamāsyām ārabhyāśvinapūrṇamāsīparyantam upavāsya svātmabhāvaṃ dīpayitum ārabdhavān 
Dak 
tata ākāśāc chabdo niścārita idaṃ vācam udīrayan 
evam ātmabhāvaṃ parityāgaṃ mā kuru mahāduṣkaraṃ paramaduṣkaram 
tvaṃ ca sarvasattvapriyadarśanabodhisattvasadṛśo na bhavati 
tasmāt tvayā na sukaraṃ kartum 
sa āha  katham etat 
punar ākāśād evam uvāca 
bhūtapūrvaṃ bhagavāṃś candravimalasūryaprabhāsaśrīs tathāgato 'rhan samyaksaṃbuddho 'bhūt 
tasya bhagavataḥ samyaksaṃbuddhasya dvācatvāriṃśatkalpaśatasahasrāṇi āyuḥpramāṇam abhūt 
teṣāṃ bodhisattvānāṃ mahāsattvānāṃ śrāvakānāṃ tāvad evāyuḥpramāṇam abhūt 
tasya pūjākarmaṇe sarvasattvapriyadarśano nāma bodhisattvas tasyāṃ velāyāṃ tathārūpaṃ
sarvasattvarūpadarśanaṃ nāma samādhiṃ samāpadya tasya samādheḥ prabhāvāt samanantarasamāpannasyātha
tāvad evopary antarīkṣān mandāravamahāmandāravāṇāṃ puṣpānāṃ mahāntaṃ puṣpavarṣam abhipravṛṣṭam 
kālānusāraṇacandanameghaḥ kṛta uragasāracandanavarṣam abhipravṛṣṭam 
tādṛśaḥ sarvasattvapriyadarśano nāma bodhisattva imāṃ sahālokadhātuṃ gandhena sphāritaḥ 
Dak 
atha khalu sarvasattvapriyadarśano nāma bodhisattvaḥ smṛtimān saṃprajānaṃs tasmāt samādher vyutthitaḥ 
vyutthāya caivaṃ cintayām āsa 
na tathā ṛddhiprātihāryaṃ saṃdarśanena bhagavataḥ pūjā kṛtā bhavati yathātmabhāvaparityāgeneti 
atha khalu sarvasattvapriyadarśano nāma bodhisattvas tasyāṃ velāyām aguruturuṣkakundurukaṃ saṃbhajya campakatailaṃ pibati sma 
satatasamitaṃ gandhaṃ bhakṣayataḥ sugandhatailaṃ pibato dvādaśavarṣaparyantāny abhūvan 
tataḥ sa dvādaśavarṣāṇām atyayāt taṃ svam ātmabhāvaṃ divyavastraiḥ pariveṣṭya gandhatailaplutaṃ
kṛtvā kāyaṃ prajvālayām āsa tathāgatasya pūjakarmaṇe 'sya ca saddharmapuṇḍarīkapūjārtham 
atha khalu tasya bodhisattvasya tābhiḥ kāyapradīpamuktajvalāprabhābhir aśītigaṅgānadīvālukāsamā lokadhātavaḥ sphuṭā abhūvan 
teṣu lokadhātuṣv aśītigaṅgānadīvālukāsamās tathāgatāḥ sādhukāraṃ dadanti sma 
sādhu sādhu kulaputra paramaduṣkara bodhisattvānāṃ vīryārambha bhūtā tathāgatapūjā dharmapūjā  tathā
puṣpadhūpagandhamālyavilepanacchattradhvajapaṭākapūjā idaṃ kulaputrāgradānaṃ tathā rājyapriyaputrabhāryādiparityāgadānaṃ na 
Dak 
iyaṃ punaḥ kulaputra viśiṣṭāgrā pūjā tasmāt param anyan nāstīti 
te buddhā imāṃ vācaṃ bhāṣitvā tūṣṇīm abhūvan 
tena samayena sarvasattvāpriyadarśano nāma bodhisattvasyātmabhāvadīpyamānasya dvādaśavarṣasahasrāṇām atyayena praśānto 'bhūt 
 atha tataś cyutvā tasya samyaksaṃbuddhasya pravacane rājño vimaladattasya gṛhe upapanna aupapādukaḥ sarvalakṣaṇaguṇopeta utsaṅge paryaṅkena  
prādurbhūto 'bhūt  
evaṃrūpeṇa tvayā vīryārambhaṃ kartuṃ na sukaram 
tasmāt tvam ātmabhāvānurūpeṇa manasā cintya svam ātmaprakṛtiṃ saṃsājya divyavastreṇa
pariveṣṭya ṣaṇṇavatyaṅgulāyāmapramāṇena mahādīpanāmnā prajvālaya tathā cāpi dīpamālāṃ prajvālaya 
evaṃrūpeṇākāśād udīritaṃ tena coktam 
bhavan kas tvam 
sa āha  ahaṃ bhagavān svarūpo nānyo draṣṭavyaḥ 
punar api harṣajātaḥ sa āha 
bhagavann ātmapratijñāṃ kathaṃ laghayeyam 
 yenātmabhāvaparityāgena prajvālya mamātmabhāvena suṣṭhu kṛtaṃ na mātrā na pitrā nānyadevatābhiḥ l api tu tavānubhāvād adyaiva karmāvaraṇaṃ  
kṣayaṃ gatam  
Dak 
aho guṇamayaṃ kṣetraṃ sarvadoṣavivarjitam 
adyaivāropitaṃ bījam adyaiva prāpta saṃpadam  Dak 
tasmād bhagavan svajīvitam agaṇayitvā svātmabhāvaṃ paridīpayitum icchāmi 
punar apy ākāśāc chabdo niścacāra 
sādhu sādhu puruṣarsabha tvaṃ dṛḍhapratijño mayā yathādṛṣṭaṃ tathā kuru 
tathā kṛte tvatkīrtir yāvat saṃsāras tiṣṭhati tāvat tiṣṭhatu 
tathā kṛte māreṇa yasyāpi cittaṃ skhalituṃ samarthaṃna syāt 
ity ukte sa ākāśaṃ vyavalokayati sma 
sa paśyati buddhabimbam 
kṣaṇenāntarhito 'bhūt 
atha sa purusaḥ prītiprāmodyajāta ākāśaṃ vyavalokya kṛtāñjaliṃ praṇipatya sthitaḥ 
atha sa puruṣaḥ satyam eva niścitya svātmabhāvena divyaśvetavastreṇa pariveṣṭya svāṅgapramāṇena
sugandhadravyeṇopalipya mahādīpety uktvā vipaśvinas tathāgatasya dhātustūpe dīpaṃ prajvālayām āsa 
dīpamālāṃ cāpi prakurvanti 
kārttikamāsam ekaṃ nirantaraṃ satkārayām āsa 
Dak 
tataḥ sa puruṣas tena kuśalamūlena ca praṇidhānavaśād dīpārciṣalokadhātau dīparājo nāma pratyekabuddha upapannaḥ pañcābhijñāprāptaḥ 
 tataḥ sa pratyekabuddhaḥ saṃsāram asāram iti jñātvā vidyud iva prātihāryaṃ kṛtvā vihāyasaṃ saptatālamātram abhyudgamya ca tejodhātuṃ samāpadyolkeva  
parinirvāti sma  
yat tasya pittaśleṣmamāṃsāsthisnāyurudhiraṃ tat sarvaṃ tejasā paryavadātam agamac chuddhaśarīro 'bhūt 
evaṃrūpeṇa saṃsāre 'nantasukham anuprāpya nirvāṇabhūmiṃ gacchati sma 
dīpadānasya mahāpuṇyatā mahānuśaṃsā pratilabhyate 'nekavipākā bhikṣavaḥ 
punar vistareṇa śṛṇuta 
dharādharatiraskṛtaṃ paramadūradeśasthitaṃ
susūkṣmam api vastu cātitimirotkarair āvṛtam 
karāgra iva sa sthitaṃ yad aniruddhadṛṣṭaṃ diśo
dadarśa sugate mahādyutipradīpadānāt phalam  Dak 
dūraṃ sūkṣmaṃ vyavasthitaṃ dṛśyaṃ paśyanti ye janāḥ 
jinapradīpamālāyās tat phalaṃ munayo jaguḥ  Dak 
dṛśyante yat kṣitīśāḥ śaśadharavapuṣo dīrghanīlotpalākṣā
devā yad devalokaṃ varakanakanibhā bhāsayanti svakāntyā 
rājā yac cakravartl maṇikiraṇaśatair bhāsayan gāṃ prayāti
tat sarvaṃ dīpadānād bhavati tanubhṛtāṃ buddhabhaṭṭārakāya  Dak 
loke yad bhānti martyāḥ kuvalayanayanāḥ subhruvo hemavarṇāḥ
śakro yad devarājo daśaśatanayano bhāti divyāsanasthaḥ 
yad brahmā vītakāmaḥ pravarasuranato bhāti divye vimāne
dattvā tad dīpamālāṃ prabhavati suphalaṃ śastṛcaitye narāṇām  Dak 
evaṃ bahuguṇaṃ matvā dīpadānaprabhāvataḥ 
caikam api pradadyād yas tat sarvaṃ phalam īhayā  Dak 
surūpo bhavati nayanābhirāmo nārīnarāṇāṃ abhivīkṣaṇīyo bhavati 
evam eva bhikṣavo manujair mahadbhir nityam eva pūjākarmakāle dīpaiḥ saha karma kartavyam 
devārcane bhojane samyak pādaprakṣālaṇena ca 
devagehe praveśeṣu śayaneṣu tathaiva ca  Dak 
śīlābharaṇayuktena sarvakarma praśasyate 
ātmaśocaṃ punaḥ kuryād bāhyaṃ śocaṃ ca laukikam  Dak 
laukikalokottaraṃ loke yaḥ karoti pavitramān 
ihaloke yaśasvī ca paraloke paraṃ sukham  Dak 
bhikṣava evaṃ śikṣitavyaṃ loke anuśāsanīyam 
iti dvāviṃśatyavadānakathāyāṃ dīpakathā aṣṭādaśaḥ paricchedaḥ 
XIX vihārakathā
atha khalu maitreyo bodhisattvo mahāsattvo bhagavantam etad avocat 
bhagavañ chrotum icchāmi vihāradānasya yat phalam 
kasmai cid āryaśreṣṭhāya gṛhādi sugatāya ca  Dak 
bhagavān āha 
śṛṇu maitreya vihāraprāsādikās tathāgatasaṃbuddhavāsāya kārayanti tatphalānuśaṃsāṃ darśayiṣyāmi 
atha tasmin samaye tathāgatānubhāvena rājagṛhanagarajanakāyāḥ sarve bhagavato darśanakāmā abhūvan 
tat tathā bhūtvā sarve māgadhā janakāyā gṛddhakūṭe samāyanti 
 tasmin parṣadi ye ca devā nāgā asurā yakṣā gandharvāḥ kinnarā mahoragāḥ saṃnipatitā abhūvan sā ca parṣadā buddhavaineyaudāracittāḥ sāñjaliṃ  
buddhaṃ namaskurvanti  
adya bhagavatā kīdṛśaṃ prātihāryaṃ darśayiṣyatīti vicintya sthitāḥ 
tato bhagavata etad abhavat 
idānīṃ rājñājātaśatruṇā devadattavigrāhitena pitā dhārmiko dharmarājo jīvitād vyaparopitaḥ 
svayam eva ca rājyaṃ pratiṣṭhitaḥ 
tadā ye 'śraddhās te balavanto jātāḥ śraddhās tu durbalāḥ saṃvṛttāḥ 
Dak 
yāvad anyatamo vṛddhāmātyo 'śraddho bhagavataḥ śāsanavidveṣī 
sa ajātaśatrur brāhmaṇebhyo yajñam ārabdho yaṣṭum 
tatrānekāni brāhmaṇaśatasahasrāṇi saṃnipatitāni 
taiḥ kriyākāraḥ kṛtaḥ 
na kaiś cic chramaṇagautamaṃ darśanāyopasaṃkramitavyam 
yadīha gacchatīti pūjāsatkāraṃ mā kuruta 
piṇḍapātraṃ mā prayacchata 
atha te brāhmaṇā vṛtā vareyuḥ samagrāḥ saṃmodamānā vīthimadhye vedoktena vidhinā śakram āyācituṃ pravṛttāḥ 
ehy ehi devendreti 
athānantare nāsti kiṃ cit buddhānāṃ bhagavatām aviditam adṛṣṭam avijñātam 
buddhacakṣuṣā paśyati bhagavan 
ime brāhmaṇāḥ pūrvāropitakuśalamūlā gṛhītamokṣamārgāś caritaiṣiṇo 'bhimukhā nirvāṇe bahirmukhāḥ saṃsārād akalyāṇamitrasaṃsargāt 
idānīṃ macchāsane vidveṣanti 
yan nv aham eṣāṃ vinayahetor autsukyam āpadyeya yenārthaṃ
yan nv ahaṃ śakraṃ devendraṃ marudgaṇaparivṛtam āhvānayeyam
yaddarśanād eṣāṃ kuśalamūlavṛddhiḥ syād iti 
bata bho śakra devendra marudgaṇasahāya gośīrṣacandanamayaṃ stambham ādāya gaccheti 
Dak 
sahacittotpādāc chakro devendro marudgaṇaparivṛta āgato yatra viśvakarmā catvāraś
ca mahārājā anekadevanāgayakṣakumbhāṇḍaparivṛtā gośīrṣacandanamayastambham ādāya
hāhākārakilakilāprakṣveḍoccair nādaṃ kurvaṇāḥ 
bhagavato 'rthe gośīrṣacandanamayaṃ vihāram abhisaṃskṛtavantaḥ 
 tatas tasmin vihāre śakreṇa devendreṇa bhagavān saśrāvakasaṃgho divyenāhāreṇa śayanāsanena divyagandhamālyavilepanapuṣpadhūpaiḥ satkṛto gurukṛto  
mānitaḥ pūjitaḥ  
atha eṣa śabdo rājagṛhe nagare samantato visṛtaḥ 
gṛddhakūṭe śakro devendro marudgaṇena saha bhagavato vihāram abhisaṃskṛtya sarvadevagaṇair mānitaḥ pūjita iti 
yaṃ śrutvānekāni prāṇisahasrāṇi saṃnipatitāni 
 tato bhagavān āvarjitā brāhmaṇā iti viditvā   sarve kriyākāraṃ bhittvā yena gṛddhakūṭaparvate bhagavāṃs tenopasaṃkrāntā upasaṃkramya bhagavataḥ  
pādau śirasābhivandya 
ekānte niṣaṇṇāḥ 
atha te brāhmaṇā bhagavatas tāṃ divyāṃ vibhūtiṃ dṛṣṭvā paraṃ vismayam āpannā imāṃ cintām āpede 
nūnaṃ buddho bhagavāṃl loke 'gryo yan nu nāma sendrair devaiḥ pūjyata ity āvarjitamanā punar bhagavataḥ purato niṣaṇṇā abhūvan 
Dak 
tato bhagavan tādṛśīṃ caturāryasatyasaṃprativedhikīṃ dharmadeśanāṃ kṛtavān 
yāṃ śrutvā ṣaṣṭyā ca brāhmaṇasahasrāṇi viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam 
anekaiś ca prāṇiśatasahasrair bhagavati śraddhā prati labdhā 
tato bhikṣavo ye ca manuṣyā devagaṇās tasmin vihāre 'tyarthaṃ prasādam utpāditās te taṃ vihāraṃ tyaktvānyatrābhigamanamano notsahante 
tato bhagavāṃs taṃ prāsādam antardhāpitaṃ antardhāpya anityatāpratisaṃyuktāṃ tādṛśīṃ dharmadeśanāṃ kṛtavān 
saṃsāra evam anityatā tasmāt saṃsāraḥ śūnyaṃ pañcaskandham eva śūnyaṃ sarvam anityatā 
yāṃ śrutvānekair brāhmaṇair bhagavantaṃm āryasatyadarśanaṃ kṛtam 
anekaiś ca prāṇiśatasahasrair manuṣyaiḥ śrotāpattiphalāny anuprāptāni 
kaiś cit sakṛdāgāmiphalāni 
kaiś cid anāgāmiphalāni 
kaiś cit pravrajya sarvakleśaprahāṇād arhattvaṃ sākṣātkṛtaṃ 
kaiś cic chrāvakabodhau cittam utpāditam 
kaiścit pratyekabodhau 
kaiś cid anuttarāyāṃ samyaksaṃbodhau 
sarvā ca sā parṣad buddhanimnā dharmaśravaṇā saṃghaprāgbhārā vyavasthitā 
Dak 
tatas te bhikṣavo bhagavate divyapūjādarśanād āvarjitamanaso bhagavantaṃ papracchuḥ 
kutremāni bhagavatā kuśalamūlāni kṛtānīti 
bhagavan āha 
 tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāny oghavatpratyupasthitāny avaśyabhāvīni  
yena tathāgatasyaivaṃvidhā pūjā  
icchatha bhikṣavaḥ śrotum 
evaṃ bhadanteti tena hi bhikṣavaḥ śṛṇuta sādhu ca suṣṭhu ca manasikuruta bhāṣiṣye 'ham 
bhūtapūrvaṃ bhikṣavo 'tīte 'dhvani surendradamano nāma samyaksaṃbuddho loka udapādi
vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ ca
manuṣyāṇāṃ ca buddho bhagavān 
sa janapadacārikāṃ carann anyatamarājadhānīm anuprāptaḥ 
sā rājadhānī tīrthikāvaṣṭabdhā 
aśrauṣīd anyatamo rājā kṣatriyo mūrdhnābhiṣiktaḥ surendradamanaḥ samyaksaṃbuddho 'smākaṃ vijitam anuprāpta iti 
śrutvā ca punar māhatya rājarddhyā mahatā rājānubhāvena samanvāgato yena surendradamanaḥ
samyaksaṃbuddhas tenopasaṃkrānta upasaṃkramya bhagavataḥ surendradamanasya samyaksaṃbuddhasya pādau Dak 
śirasā vanditvaikānte niṣaṇṇaḥ 
ekānte niṣaṇṇaṃ rājānaṃ kṣatriyaṃ mūrdhnābhiṣiktaṃ surendradamanaḥ samyaksaṃbuddho bodhikarakair dharmaiḥ samādāpayati 
atha sa rājā kṣatriyo mūrdhnābhiṣikta utthāyāsanād ekāṃsam uttarāsaṃgaṃ kṛtvā dakṣiṇaṃ
jānumaṇḍalaṃ pṛthvyāṃ pratiṣṭhāpya yena surendradamanaḥ samyaksaṃbuddhas tenāñjaliṃ
praṇamya surendradamanasamyaksaṃbuddham idam avocat 
adhivāsayatu me bhagavaṃs traimāsyavāsāya 
ahaṃ bhagavantam upasthāsyāmi cīvarapiṇḍapātraśayanāsanaglānapratyayabhaiṣajyapariṣkārair iti 
bhagavān āha 
asti te mahārāja vijite kaścid vihāro yatrāgantukā gamikāś ca bhikṣavo vāsaṃ kalpayiṣyantīti 
rājovāca 
nāsti bhagavan 
kiṃ tarhi tiṣṭhatu bhagavan 
ahaṃ vihāraṃ kariṣyāmi yatrāgantukā gamikāś ca bhikṣavo
vāsaṃ kalpayiṣyanti 
tato rājñā tathāgatasyārthe vihāraḥ kārito 'bhūt 
āviddhaprākāratoraṇo gavākṣaniryūhajālārdhacandravedikāpratimaṇḍita āstaraṇopeto jalādhārasaṃpūrṇas tarugaṇaparivṛto nānāpuṣpaphalopetaḥ 
tathā kṛtvā ca bhagavataḥ saśrāvakasaṃghasya niryātito 'dhīṣṭaś ca bhagavān mahāprātihāryaṃ prati 
Dak 
tato bhagavatā surendradamanasamyaksaṃbuddhena rājño 'dhyeṣaṇaṃ vidarśitaṃ nānāprātihāryaṃ kṛtaṃ buddhāvataṃsavikrīḍitam 
yaddarśanād rājā sāmātyanaigamajanapadaḥ sarve ca nāgarāḥ suprasannāḥ śāsane saṃraktaparāḥ saṃvṛttāḥ 
kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ 
mayāsya surendradamanasya samyaksaṃbuddhasyaivaṃvidhā pūjā kṛtā 
tasya me karmaṇo vipākena saṃsāre 'nantasukham anubhūtam 
idānīṃ me tathāgatasya sata iyaṃ śāsanaśobhā 
tasmāt tarhi bhikṣavaḥ śikṣitavyam 
tathāgataṃ satkariṣyāmaḥ 
mahānuśaṃsā tathāgatasya vihāraprāsādagṛhāṇi dānasya mahāphalānuśaṃsā 
punaḥ śṛṇuta 
sarvarturamyavaraharmyatale narendrāḥ saṃgītigarbhajayagītigirā ramante 
śuddhāntapālavanitābhir aśītatāyāś cāturdiśāryayatisaṃghavihāradānāt  Dak 
prajñāvajraprahārapravidalitakalikṣmādharasya prasādāt
saṃghasyoddiśya sarvopakaraṇasubhagaṃ yo vihāraṃ karoti 
prāsāde vaijayante pravaramaṇimayastambhabhittau priyābhiḥ
sārdhaṃ sarvarturamye ciram abhiramate devaloke sa eva  Dak 
śrīmadvitānavarapaṅkajacitravastraṃ nīlādisaṃsthagitabhittigṛhaṃ pradhānam 
dattvā gaṇāya guṇine pravarāya śākraṃ prāsādaratnam adhigacchati vaijayantam 
mahānuśaṃsā vihāradānasya mahāphalānuśaṃsā 
ity evaṃ bhikṣavaḥ śikṣitavyam iti 
iti dvāviṃśatyavadānakathāyaṃ vihārakathā ūnaviṃśatitamaḥ paricchedaḥ 
XX suvarṇābhāvadāna
atha khalu maitreyo bodhisattvo mahāsattvo bhagavantam etad avocat 
bhagavaṃś caityabimbasya bhajanodbhava kiṃ phalam 
tat sarvaṃ brūhi vādīndra sarvalokābhibodhane  Dak 
bhagavān āha 
śṛṇv ajita sādhu suṣṭhu manasikuru bhāṣiṣye 'haṃ stūpasatkārajaṃ puṇyaṃ mahattaram 
tadyathānuśrūyate 
bhūtapūrvaṃ maitreyaikasmin samaye kapilavastuni mahānagaryāṃ nyagrodhārāme mahatā saṃghena sārdhaṃ viharati sma 
 tasminn avasare tatra kapilavastuny anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī 
tena sadṛśāt kulāt kalatram ānītam 
sa tayā sārdhaṃ krīḍati ramati paricārayati 
tasya krīḍato ramataḥ paricārayataḥ patnī āpannasattvā saṃvṛttā 
sā aṣṭānāṃ vā navānāṃ vā māsānām atyayāt prasūtā 
dārako jāto 'bhirūpo darśanīyaḥ prāsādiko 'tikrāntamānuṣyavarṇaḥ saṃprāptaś ca divyaṃ suvarṇaṃ jāmbūnadaniṣkasadṛśaḥ 
suvarṇavarṇayā cānena prabhayā sarvaṃ kapilavastu nagaram avabhāsitam 
taddarśanān Dak 
mātāpitarāv anye ca kutūhalābhyāgatāḥ sattvāḥ paraṃ vismayam āgatāś cintayanti ca kuto 'yam īdṛśaḥ sattvaviśeṣa iti 
tasya jātau jātimahaṃ kṛtvā nāmadheyaṃ vyavasthāpyate 
kiṃ bhavatu dārakasya nāmeti 
jñātaya ūcuḥ 
yasmād anena jātena suvarṇavarṇayā prabhayā sarvaṃ kapilavastu nagaram avabhāsitam
tasmād bhavatu dārakasya suvarṇābha iti nāma 
tataḥ suvarṇābho dāraka aṣṭābhyo dhātrībhyo 'nupradattaḥ 
dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ 
 so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptair upakaraṇaviśeṣair āśu vardhate hradastham  
iva paṅkajam  
sa ca paṇḍito vyakto medhāvī śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ 
yāvad apareṇa samayena rūpamadamatto bahir adhiṣṭhānasya krīḍati 
tatas tasyaiva mārgāt saṃbahulāś ca śākyā nyagrodhārāmaṃ gacchanti 
tatas tena suvarṇābhena dṛṣṭāḥ pṛṣṭāś ca kva bhavanto gacchantīti 
tair uktaṃ nyagrodhārāmaṃ gacchāmo buddhaṃ bhagavantaṃ draṣṭum iti 
suvarṇābhasya Dak 
buddha iti śrutvāśrutapūrvaṃ nāma śrutvā sarvaromakūpāny āhṛṣṭāni paramaṃ ca kutūhalam utpannam 
tasyaitad abhavat 
yan nv aham api bhagavantaṃ darśanāyopasaṃkrameyam iti 
so 'pi nyagrodhārāmaṃ gacchati 
tataḥ sa dadarśa suvarṇābhakumāro buddhaṃ bhagavantaṃ dvātriṃśatā mahāpuruṣalakṣaṇaiḥ
samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ
jaṅgamam iva ratnaparvataṃ samantato bhadrakam 
sahadarśanāc cāsya bhagavataḥ pādābhivandanaṃ kṛtvā purastān niṣaṇṇo dharmaśravaṇāya 
tasya bhagavatā dharmo deśitaḥ 
sa taṃ dharmaṃ śrutvā pravrajyābhilāṣī saṃvṛttaḥ 
 yāvan mātāpitarāv anujñāpya bhagavatsakāśam upasaṃkrānta upasaṃkramya bhagavataḥ pādau śirasā vanditvā yena bhagavāṃs tenāñjaliṃ praṇaṃya bhagavantam  
idam avocat  
labheyāhaṃ bhadanta svākhyāte dharmavinaye pravrajyam upasaṃpadāṃ bhikṣubhāvaṃ careyam ahaṃ bhagavato 'ntike brahmacaryam iti 
tato bhagavān gajabhujasadṛśaṃ suvarṇavarṇabāhuṃ prasārya suvarṇābhadārakam idam avocat 
ehi kumāra cara brahmacaryam iti 
Dak 
ehīti coktaḥ sa tathāgatena muṇḍaś ca saṃghāṭiparītadehaḥ 
sadyaḥ praśāntendriya eva sthāne yathā sthito buddhamanorathena  Dak 
yāvat saptāhāvaropitakeśaśmaśrur dvādaśavarṣopasaṃpanneryāpathaḥ pātrakaravyagrahasto bhagavataḥ purastāt sthitaḥ 
tasya bhagavatā manasikāro dattaḥ 
tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ
calācalaṃ viditvā sarvasaṃskāragatiṃ śatanapatanavikaraṇavidhvaṃsanadharmatayā parāhatya
sarvakleśaprahāṇād arhattvaṃ sākṣātkṛtam 
arhan saṃvṛttas tejodhātuvītarāgaḥ samaloṣṭakāñcana ākāśapāṇitalasamacitto vāsīcandanakalpo
vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhas
sendropendrāṇāṃ devānāṃ pūjyo mānyo 'bhivādyaś ca saṃvṛttaḥ 
Dak 
bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ 
kāni bhadanta suvarṇābhena puṇyāni kṛtāni yenaivaṃvidhaṃ mahottamaphalaṃ prāptam iti 
bhagavān āha 
suvarṇābhenaiva karmāṇi kṛtāni labdhasaṃbhārāṇi pariṇatapratyayāny oghavatpratyupasthitāny avaśyaṃbhāvīni 
suvarṇābhena karmāṇi kṛtāny upacitāni ko 'nyaḥ pratyanubhaviṣyati 
na bhikṣavaḥ karmāṇi kṛtāny upacitāni bāhyadhātau
 pṛthivīdhātau vipacyante nābdhātau na tejodhātau na vāyudhātāv api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni  
ca  
na praṇaśyanti karmāṇi kalpakoṭiśatair api 
sāmagrīṃ prāpya kālaṃ ca phalanti khalu dehinām  Dak 
bhūtapūrvaṃ bhikṣavo 'tīte 'dhvani ekanavate kalpe vipaśvī nāma samyaksaṃbuddho loka
udapādi vidyācaraṇasaṃpannaḥ sugato lokavid anuttaraḥ purusadamyasārathiḥ śāstā devānāṃ
ca mānuṣyāṇāṃ ca buddho bhagavān 
sa bandhumatīrājadhānīm upaniśritya viharati 
yāvad vipaśvī samyaksaṃbuddho buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinivṛtaḥ 
tato rājñā bandhumatā bhagavataḥ śarīre śarīrapūjāṃ kṛtvā samantayojanaḥ stūpaś catūratnamayaḥ pratiṣṭhāpitaḥ krośam uccatvena 
stūpamahaś ca prajñaptaḥ 
Dak 
yāvad anyatamo gṛhapatis tasmin stūpamahe vartamāne nirgataḥ 
tena tasmāt stūpāt sauvarṇa ādarśaḥ patito dṛṣṭaḥ 
sa tenāvataṃsakaṃ kārayitvā tatra stūpe āropitaḥ 
gandhadhūpapuṣpārcanaṃ kṛtvā pādayor nipatya praṇidhānaṃ kṛtam 
aham apy evaṃvidhānāṃ guṇanāṃ lābhī bhaviṣyāmi 
evaṃvidham eva śāstāram ārāgayeyam iti 
bhagavān āha 
kiṃ manyadhve bhikṣavo yo 'sau tena kālena tena samayena gṛhapatir āsīd ayaṃ sa suvarṇābhaḥ 
 yat tena vipaśvinaḥ samyaksaṃbuddhasya stūpe kārāḥ kṛtās tenāsyaivaṃvidho rūpaviśeṣaḥ saṃvṛtto yat praṇidhānaṃ kṛtaṃ tad ihaiva janmany arhattvaṃ  
sākṣātkṛtam iti  
bhikṣava ekāntakṛṣṇānāṃ karmaṇām ekāntakṛṣṇo vipāka ekāntaśuklānām ekāntaśuklo vyatimiśrāṇāṃ
vyatimiśras tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca ekāntaśukleṣv
eva karmasv ābhogaḥ karaṇīya ity evaṃ vo bhikṣavaḥ śikṣitavyam 
idam avocad bhagavān āttamanasas te bhikṣavo bhagavato bhāṣitam abhyanandann iti 
iti dvāviṃśatyavadānakathāyāṃ suvarṇābhāvadāna viṃśatitamaḥ paricchedaḥ 
XXI vapuṣmānavadāna
athāvocan munīndro 'sau sakyasiṃho guṇākaraḥ 
bhikṣugaṇaṃ samālokya vapuṣmānavadānakam  Dak 
bhikṣava ūcuḥ 
bhagavan sarvavic chāsta śrutvāsmākaṃ śubhāṃ giram 
yad buddhe kṛtapuṇyānāṃ punar vaktuṃ tvam arhasi  Dak 
bhagavān āha 
śṛṇuta bhikṣavaḥ punar apy ekasmin samaye tatra kapilavastuni mahānagare 'nyatamaḥ śākyaḥ prativasati 
sa āḍhyo mahādhano mahāparivāro vistīrṇaviśālaparigraho vaiśravaṇadhanasamudito vaiśravaṇapratispardhī 
tena sadṛśāt kulāt kalatram ānītam 
sa tayā sārdhaṃ krīḍati ramate paricārayati 
tasya krīḍato ramamāṇasya paricārayataḥ patnī āpannasattvā putro jāto 'bhirūpo darśanīyaḥ
prāsādiko gaura atikrānto mānuṣyavarṇam asaṃprāptaś ca divyavarṇaṃ cāsyavapuḥ śūkṣmatvaṅ
maheśākhyaḥ prāptocchuddhakāyaś ca 
tasya jātau jātimahaṃ kṛtvā nāmadheyaṃ vyavasthāpitaṃ kiṃ bhavatu dārakasya nāmeti 
jñātaya ūcuḥ 
yasmād asya divyavapus tasmād bhavatu dārakasya vapuṣmān iti nāmeti 
Dak 
 vapuṣmān dāraka aṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ  
dhātrībhyām  
 so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptair upakaraṇaviśeṣair āśu vardhate hradastham  
iva paṅkajam  
sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ sarvalokaiś ca pūjyo mānyo 'bhivādyaś ca 
tato vapuṣmāṇ yān yān api sa pradeśān gatvā krāmati te te 'sya medhyā bhavanty evaṃvidhaḥ puṇyamaheśākhyaḥ 
yāvad apareṇa samayena nyagrodhārāmaṃ gataḥ 
athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam
aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ
jaṅgamam iva ratnaparvataṃ samantato bhadrakaṃ sahadarśanāc cānena bhagavato 'ntike
cittaprasāditaḥ prasādajātaś ca bhagavataḥ pādābhivandanaṃ kṛtvā purastān niṣanṇo dharmaśravaṇāya 
tasya bhagavatā āśayānuśayaṃ dhātuṃ prakṛtiṃ ca jñātvā tādṛśī catūrāryasatyasaṃprativedhikī Dak 
dharmadeśanā kṛtā 
yāṃ śrutvā vapuṣmatā viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam 
sa dṛṣṭasatyo mātāpitarāv anujñāpya bhagavacchāsane pravajitaḥ 
 tena yujyamānena ghaṭamānena sarvasaṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād  
arhattvaṃ sākṣātkṛtam  
arhan saṃvṛttas traidhātukavītarāgaḥ samaloṣṭakāncana ākāśapāṇitalasamacitto vāsīcandanakalpo
vidyāvidāritāṇḍakośo bhavalābhalobhasatkāraparāṅmukhaḥ sendropendrāṇāṃ devānāṃ pūjyo
mānyo 'bhivādyaś ca saṃvṛttaḥ 
atha bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ 
kāni bhadanta vapuṣmatā karmāṇi kṛtāni yenāsyaivaṃvidha āśrayo 'rhattvaṃ ca prāptam iti 
bhagavān āha 
vapuṣmatā bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāny oghavatpratyupasthitāny
avaśyabhāvīni 
vapuṣmatā karmāṇi kṛtāny upacitāni ko 'nyaḥ pratyanubhaviṣyati 
Dak 
na bhikṣavaḥ karmāṇi kṛtāny upacitāni bāhye pṛthivīdhātau vipacyante
nābdhātau na tejodhātau na vāyudhātāv api tūpatteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca 
na praṇaśyanti karmāṇi kalpakoṭiśatair api 
sāmagrīṃ prāpya kālaṃ ca phalanti khalu dehinām  Dak 
bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka
udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ
ca manuṣyāṇāṃ ca buddho bhagavān 
sa bandhumatīrājadhānīm upaniśritya viharati 
yāvad vipaśyī samyaksaṃbuddhaḥ sakalabuddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ 
tato rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena 
tatra ca rājñā bandhumatā saputravargeṇa sāmātyagaṇaparivṛtena stūpamahaḥ kṛtaḥ 
yāvad anyatamasmin divase 'nyatamo daridrapuruṣaḥ stūpāṅgaṇaṃ praviṣṭas tatra tena puṣpāṇi mlānāni dṛṣṭāni rajasā varṇaś ca malinīkṛtaḥ 
tatas tena buddhaguṇān anusmṛtya prasādajātena saṃmārjanīṃ gṛhītvā Dak 
stūpaḥ saṃmṛṣṭo nirmālyaṃ cāpanītam 
tato 'pagatarajaṃ stūpaṃ nirmalaṃ dṛṣṭvā prasādajātaḥ pādayor nipatya praṇidhānaṃ kṛtavān 
anenāhaṃ kuśalena cittotpādena evaṃvidhānāṃ guṇānāṃ lābhī bhavisyāmi 
evaṃvidham eva śāstāram ārāgayeyam mā virāgayeyam iti 
bhagavān āha 
kiṃ manyadhve bhikṣavo yo 'sau tena kālena tena samayena daridraḥ puruṣa āsīd ayaṃ sa vapuṣmān 
yatas tena stūpaḥ saṃmṛṣṭaḥ tenābhirūpaḥ saṃvṛtto yat praṇidhānaṃ kṛtaṃ teneha janmany arhattvaṃ sākṣātkṛtam iti 
bhikṣava ekāntakṛṣṇānāṃ karmaṇām ekāntakṛṣṇo vipākaḥ 
ekāntaśuklānām ekāntaśuklo vyatimiśrāṇāṃ vyatimiśraḥ 
 tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogaḥ karaṇīya ity evaṃ vo bhikṣavaḥ śikṣitavyam 
 bhikṣavaḥ punaś ca śṛṇuta 
ye ca nirmālyam ākṛṣya śodhayitvātra sarvataḥ 
samupāśritya sevante saṃbuddhabhaktimānasāḥ  Dak 
nirmuktakleśaśokās te darśanīyāḥ śubhendriyāḥ 
śrīmantaḥ puṇḍarīkāsyā bhaveyur bodhicāriṇa iti  Dak 
tac chrutvā bhikṣavaḥ sarve tathāgateti saṃpramoditāḥ 
babhūvus te 'pi cātyarthaṃ stūpabhaktiparāyaṇāḥ  Dak 
iti dvāviṃśatyavadānakathāyāṃ vapuṣmānavadāna ekaviṃśatitamaḥ paricchedaḥ 
XXII candanāvadāna
atha khalu bhikṣavo bhagavantam etad avocat 
bhagavaṃs tava sadvāṇīṃ śrutvā pramodaṃ prāptavān 
tathānyaḥ kena kiṃvidhau pūjābhaktiparāyaṇaḥ  Dak 
jano 'sti vā tathā bhūyo brūhi me śāstaḥ 
bhagavān āha 
śṛṇuta bhikṣavaḥ kasmiṃś cit samaye mahatā saṃghena sārdhaṃ maghadeṣu janapadeṣu cārikāṃ caran gaṅgātīram anuprāptaḥ 
tena khalu punaḥ samayena gaṅgātīrasya nātidūre stūpam avarugṇaṃ vātātapābhyāṃ pariśīrṇaṃ caityaṃ bhikṣubhir dṛṣṭvā bhagavān pṛṣṭaḥ 
kasya bhagavann ayaṃ stūpa iti 
bhagavān āha 
candano nāma pratyekabuddho babhūva 
tasyeti 
bhikṣava ūcuḥ 
kuto bhagavaṃś candanasya pratyekabuddhasyotpattir nāmābhinirvṛttiś ceti 
bhagavān āha 
icchatha yūyaṃ bhikṣavaḥ śrotuṃ yathā candanasya pratyekabuddhasyotpattir nāmābhinirvṛttiś ca 
evaṃ bhadanta 
tena hi bhikṣavaḥ śṛṇuta sādhu suṣṭhu ca manasikuruta bhāṣiṣye 
bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ kārayanti 
ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca Dak 
praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannaṃ dhārmiko dharmarājo dharmeṇa rājyaṃ kārayati 
so 'putraḥ putrābhinandī śivarudravaruṇakuberaśakrabrahmādīn anyāṃś ca devatāviśeṣān āyācate 
tadyathārāmadevatā vanadevatāś catvaradevatāḥ śṛṅgāṭakadevatā balipratigrāhitadevatāḥ sahajāḥ sahadhārmikā nityānubaddhā api devatā āyācate
asti caiṣa lokapravādaḥ 
yad āyācanahetoḥ putrā jāyante duhitaraś ceti 
tac ca naivaṃ 
yady evam abhaviṣyad ekaikasya putrasahasram abhaviṣyat 
tadyathā rājñāś cakravartinaḥ 
api tu trayāṇāṃ sthānānāṃ saṃmukhībhāvāt putrā jāyante duhitaraś ca 
sa caivam āyācanaparas tiṣṭhati 
tasya codyāne mahāpadminī 
tatra padmam atipramāṇaṃ jātam 
tad divase divase vardhate na tu phullati 
tata ārāmikeṇa rājñe niveditam 
rājñā uktaḥ parirakṣyatām etat padmam iti 
yāvad apareṇa samayena sūryodaye tat padma vikasitaṃ tasya ca padmasya karṇikāyāṃ dārakaḥparyaṅkaṃ baddhvāvasthitaḥ 
 abhirūpo darśanīyaḥ prāsādiko gauraḥ kanakavarṇaś chattrākāraśirāḥ pralambabāhur vistīrṇalalāṭa uccaghonaḥ saṃgatabhrūs tuṅganāso dvātriṃśatā  
mahāpuruṣalakṣaṇaiḥ Dak  
samalaṃkṛto 'śītyānuvyañjanair virājitagātraḥ 
tasya mukhāt padmagandho vāti 
śarīrāc ca candanagandhaḥ 
tata ārāmikeṇa rājñe niveditam 
tac chrutvā rājā sāmātyaḥ sāntaḥpuraś ca tad udyānaṃ gataḥ 
sahadarśanāt tena dārakeṇa rājā saṃbhāṣitaḥ 
ehi tāta ahaṃ te 'putrasya putra iti 
tato rājā hṛṣṭatuṣṭapramudita uvāca 
evam eva putra yathā vadasīti 
tato rājā padminīm avagāhya taṃ dārakaṃ padmakarṇikāyāṃ gṛhītvā pāṇitale sthāpitavān 
yatra ca sa dārakaḥ pādau sthāpayati tatra padmāni prādurbhavanti 
tatas tasya candana iti nāma kṛtam 
yadānupūrveṇa candano dārako mahān saṃvṛtto yauvanībhūtas tadā nāgarai rājā vijñaptaḥ 
ihāsmākaṃ deva nagaraparva pratyupasthitaṃ tad arhati deva candanaṃ kumāram utsraṣṭum asmābhiḥ saha parvānubhaviṣyati 
padmaiś ca sarvam adhiṣṭhānam alaṃkariṣyatīti  rājāha 
evam astv iti 
 tataś candanaḥ sarvālaṃkāravibhūṣito 'mātyaputraparivṛto vividhair vādyair vādyamānai rājakulād bahir upayīti nagaraparva pratyanubhavitum 
tatra tasya gacchataḥ padavinyāse padavinyāse padmāni Dak 
prādurbhavanti darśanīyāni manoramāṇi ca tāny ekaraśminiścaritāni 
taiś ca sūryaraśmibhiḥ spṛṣṭamātrāṇi glāyanti śuṣyanti ca 
atha tasya śuddhasattvasya kalyāṇāśayasya pūrvabuddhāvaropitakuśalamūlasya taddarśanād yoniśo manasikāra utpannaḥ 
yathemāni padmāni utpannamātrāṇi śobhante 'rkaraśmiparitāpitāni mlāyanti śuṣyanti 
evam idam api tathā śarīram iti 
tasyaivaṃ cintayatas tulayata upaparīkṣamāṇasya saptatriṃśad bodhipakṣyā dharmā abhimukhībhūtāḥ 
tena tasyaiva janakāyasya madhye sthitena pratyekabodhiḥ sākṣātkṛtā 
yāvac chuddhāvāsakāyikair devais tasmai kāṣāyāṇy upanāmitāni 
tāni ca prāvṛtya gagaṇatalam utpatito vicitrāṇi ca jvalanavarṣaṇatapanavidyuttanaprātihāryāṇi kartuṃ pravṛttaḥ 
yaddarśanād rājñāmātyanaigamasahāyena mahāprasādaḥ pratilabdhaḥ 
vicitrāṇi ca kuśalamūlāny avaropitāny abhūt 
bhagavān āha 
ataś candanasya pratyekabuddhasyotpattir nāmābhinirvṛttiś ceti 
bhikṣavo bhadantaṃ papracchuḥ 
kāni bhadanta candanena pratyekabuddhena karmāṇi kṛtāni yenāsya śarīraṃ sugandhi tīkṣṇendriyaś ceti 
Dak 
bhagavan āha 
 bhūtapūrvaṃ bhikṣavaḥ kāśyapo nāma samyaksaṃbuddho babhūva vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ  
ca manuṣyāṇāṃ ca buddho bhagavān  
sa buddhaḥ sakalabuddhakāryaṃ kṛtvā nirupadiśeṣe nirvāṇadhātau vyavasthitaḥ 
tatrānena candanena pūrvasmin kāle keśanakhastūpaṃ kāritaṃ
kāśyape bhagavati prasādajātena pravrajitaḥ 
tatra stūpe gandhāvasekaḥ kṛtaḥ puṣpāṇi cāvaropitāni pratyekabodhau cānena mārgo bhāvitaḥ 
tataḥ sa pratyekabuddho buddhakāryaṃ kṛtvā śuddhāśayatvāt so 'pi nirvāṇam agamat 
tatas tasya śiṣyās tasyaiva nāmnā caityaṃ kāritavān 
tasyaiva caitya iti niveditaḥ 
tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo gurukariṣyāmo mānayiṣyāmaḥ
pūjayiṣyāmaḥ śāstāraṃ satkṛtya gurukṛtya mānayitvā pūjayitvopaniśritya vihariṣyāma
ity evaṃ vo bhikṣavaḥ śikṣitavyam 
idam avocad bhagavān āttamanasas te bhikṣavo bhagavato bhāṣitam abhyanandann iti 
iti dvāviṃśatyavadānakathāyāṃ candanāvadāna dvāviṃśatitamaḥ pancchedaḥ 
Dak  saṃgrahaślokāḥ
saṃgrahaślokāḥ 
puṇyotsāhanaṃ śravaṇaṃ durlabhaṃ tyāgapuṇyayoḥ 
bimbasnāmaṃ tathā gandhaṃ chattraṃ dhātvāvaropaṇam   
maṇḍalaṃ bhojanaṃ pānaṃ vastraṃ puṣpādivarṇanam 
praṇāmojjvālikādīpaṃ vihāram avataṃsakam   
nirmālyāpaṃ candanaṃ ca ity eta bahudhā bhrśaṃ 
kathā dvāviṃśatiḥ proktā bhūyo dānasya varṇane   
XXIII dānakathā
 vastra
atha khalu bhikṣavo bhagavantam etad avocat 
bhagavañ chrotum icchāmi yat purānyakṛtaṃ tathā 
tat sarvaṃ gadyatāṃ vīra lokānāṃ puṇyavṛddhaye  Dak 
ity ukte bhagavān āha śākyasiṃho dayākaraḥ 
bhikṣavaḥ śrūyatāṃ puṇyaṃ lokānāṃ puṇyavṛddhaye  Dak 
dānaṃ nāma mahānidhānam anugaṃ caurādyasādhāraṇaṃ
dānaṃ matsaralobhadoṣarajasaḥ prakṣālanaṃ cetasaḥ 
saṃsārādhvapariśramāpanayanaṃ dānaṃ sukhaṃ vāhanaṃ
dānaṃ naikasukhopadhānasumukhaṃ sanmitram ātyantikam  Dak 
vibhavasamudayaṃ vā dīptim ājñāguṇaṃ vā tridaśapuranivāsaṃ rūpaśobhāguṇaṃ vā 
yad abhilaṣati sarvaṃ tat samāpnoti dānād iti parigaṇitārthaḥ ko na dānāni dadyāt
śraddhā śubhasya jananī jananī yathaiva saivādito manasi sādhujanair niveśya 
śraddhākareṇa rahito na hi bodhipakṣasaddharmaratnanikaragrahaṇe samarthaḥ 
vibhūtibhir yathā bhraṣṭo 'naiśvaryapadam āptavān 
tathā śraddhendriyair bhraṣṭo na bodhipadam āpnuyāt  Dak 
tasmān nareṇa viduṣā sugatādikeṣu kāryaṃ manaḥprasadanaṃ satataṃ hiteṣu 
niḥśeṣadoṣaśamanāya na cānyad asti śraddhā yathā dahati doṣagaṇaṃ samastam 
dānaṃ caturvidhaṃ proktaṃ daridrasya śiśor api 
supātre ca sukṣetre ca viśeṣaṃ dānasadvaram  Dak 
dīnāḥ kuvāsaso mūḍhāḥ kapālāṅkitapāṇayaḥ 
darśayanty eva lokasya hy adātuḥ phalam īdṛśam  Dak 
dagdhasthūṇasamucchrayāḥ pratigṛhaṃ pretopamā bhaikṣukāḥ
śaśvat kṣudvihatā bhramanti yad amī dehīti bāhūcchritāḥ 
dūropadrutasārameyanivahā vyāvṛtya tiṣṭhanty api
prāyo 'lpaṃ sakṛd apy amībhir aśanaṃ dattaṃ na kasmai cana  Dak 
iti matvā narās tasmād dānaiva prayatāṃ kuru 
tena dānāt paraṃ bandhur anyo nāsti bhavālaye  Dak 
bhūtapūrvaṃ bhikṣavaḥ kasmiṃś cit samaye mahatā saṃghena sārdhaṃ śrāvastyāṃ viharāmi jetavane 'nāthapiṇḍadasyārāme 
 yadānāthapiṇḍadena gṛhapatinā buddhapramukhāya bhikṣusaṃghāya jetavanaṃ niryātitaṃ krameṇa koṭīśataṃ bhagavacchāsane dattam tadā tasya buddhir  
abhavat  
kim atrāścaryaṃ Dak 
 yad ahaṃ dānāni dadāmi puṇyāni vā karomi yan nv ahaṃ daridrajanānugrahārthaṃ śrāvastīnivāsino janakāyāc chandakabhikṣaṇaṃ kṛtvā bhagavantaṃ  
saśrāvakasaṃgham upatiṣṭheyam  
evaṃ me mahājanānugrahaḥ kṛto bhaviṣyati bahu cānena puṇyaṃ prasūtaṃ bhaviṣyatīti 
tato 'nāthapiṇḍadena gṛhapatinā eṣa vṛttānto rājñe niveditaḥ 
rājñā sarvasyāṃ śrāvastyāṃ ghaṇṭhāvaghoṣaṇā kāritā 
 śṛṇvantu bhadantaḥ śrāvastīnivāsinaḥ paurā adya saptame divase 'nāthapinḍado gṛhapatir hastiskandhādhirūḍhas tathāgatasya saśrāvakasaṃghasyārthāya  
cchandakabhikṣaṇaṃ kartukāmaḥ  
yasya vo yanmātraṃ parityaktaṃ tad anupradātavyam iti 
 yāvat saptame divase 'nāthapiṇḍado gṛhapatir hastiskandhādhirūḍhas tathāgatasya saśrāvakasaṃghasyārthāya cchandabhikṣaṇaṃ kartuṃ pravṛttaḥ 
tatra yeṣāṃ yanmātro vibhavas te tanmātraṃ dātuṃ pravṛttāḥ 
ke cid dharṣaṃ prayānti ke cit kaṭakaṃ ke cit keyuraṃ ke cij jātarūpamālāṃ ke cid aṅgulimudrāṃ ke cin muktāhāraṃ Dak 
ke cid dhiraṇyaṃ ke cit suvarṇaṃ ke cid antaśaḥ kārṣāpaṇam 
gṛhapatir pai parānugrahārthaṃ pratigṛhṇāti 
yāvad anyatamā strī paramadaridrā 
tayā tribhir māsaiḥ kṛcchreḥa paṭaka upārjitaḥ 
sā taṃ paṭakaṃ prāvṛtya vīthim avatīrṇā 'nāthapiṇḍadaś ca tayā dūrata evāgacchañ śaṅkhapaṭahair vādyamānair avalokitaḥ 
tayānyatama upāsakaḥ pṛṣṭaḥ 
yadi tāvad ayaṃ gṛhapatir āḍhyo mahādhano mahābhogo 'ntarbhaumāni nigūḍhāny api nidhānānipaśyati 
kasmād ayaṃ parakulebhyo bhaikṣyam aṭatīti 
sā upāsakenoktā 
parānugrahārthaṃ ye 'samarthā bhagavantaṃ saśrāvakasaṃghaṃ bhojayituṃ teṣām arthe 'nugrahaṃ karoti 
kathaṃ bahavaḥ sametā bhagavantaṃ pratipādayeṣur iti 
tatas tasyā dārikāyā buddhir utpannā 
ahaṃ tāvad akṛtapuṇyā na me śaktir asti yad aham ekākinī bhagavantaṃ saśrāvakasaṃghaṃ bhojanena pratipādayitum 
yan nv aham atra kiṃ cid anupradadyām iti 
sā svakaṃ vibhavam avalokayantī na kiṃ cit paśyati ṛte paṭakāt 
sā cintayituṃ pravṛttā 
yady aham ihasthaiva paṭakaṃ pradāsyāmi nagnā bhaviṣyāmi  yan
nv ahaṃ Dak  śaraṇapṛṣṭham abhiruhya paṭakaṃ kṣipeyam iti 
tataḥ sā śaraṇapṛṣṭham abhiruhya svaśarīrāt paṭakam apanīyānāthapiṇḍadasyopari kṣiptā 
tataḥ paṭakaṃ dṛṣṭvā gṛhapatinā sā saṃlakṣitā 
nūnam asyā eṣaiva vibhavo yad anayā śaraṇasaṃsthayā kṣiptam iti 
tena svapauruṣeyāṇām ājñānupradattā 
gacchantu bhavanto 'valokayantu kenāyaṃ paṭakaḥ kṣipta iti 
tair avalokitā yāvad utkuṭukā niṣaṇṇā 
tatas taiḥ pṛṣṭā tayā coktam 
yo me vibhava āsīt sa me bhagavadguṇānukīrtanaṃ pratiśrutya dāridrabhayabhītayā tathāgatapramukhe bhikṣusaṃghe datta iti 
tatas tair anāthapiṇḍadāya niveditam 
tato 'nāthapiṇḍadena gṛhapatinā paramavismayajātena sā dārikā vicitrair vastrair ābharaṇaiś cācchāditā 
tataḥ sā cālpāyuṣkā kālagatā praṇīteṣu deveṣu trayastriṃśeṣūpapannā 
upapannamātrāyās tasyās tathāvidhāni vastrāṇi prādurbhūtāni yāni na kasya cid anyasya devaputrasya vā devakanyāyā vā 
dharmatā khalu devaputrasya devakanyāya vāciropasaṃpannasya trīṇi cittāny utpadyante 
kutaś cyutāḥ kutropapannāḥ kena karmaṇeti 
sā paśyati manuṣyebhyaś cyutā Dak 
praṇīteṣu deveṣu trayastriṃśeṣūpapannā bhagavataḥ paṭakapradānād iti 
tato vastradāyikā devakanyā calavimalakuṇḍaladharā hārārdhahāravibhūṣitagātrā maṇiratnacitracūḍā
kuṅkumatamālapattraspṛkkādisaṃmṛṣṭagātrā tām eva rātriṃ divyānām utpalapadmakumudapunḍarīkamandārakāṇāṃ
puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ
puṣpair avakīrya bhagavataḥ purastān niṣaṇṇā dharmaśravaṇāya 
atha bhagavān paṭapradāyikāyā devakanyāyā āśayānuśayaṃ dhātuṃ prakṛtiṃ ca jñatva
tādṛśīṃ caturāryasaṃpratibodhikīṃ dharmadeśanāṃ kṛtavān yāṃ śrutvā paṭapradāyikāyā
devakanyāyā viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam 
sā dṛṣṭasatyā trir udānam udānayati 
 idam asmākaṃ bhadanta na mātrā kṛtaṃ na pitrā na rājñā na devatābhiḥ neṣṭena svajanabhandhuvargeṇa na pūryapretair śramaṇabrāhmaṇair yad bhagavatāsmākaṃ  
kṛtam  
 ucchoṣitā rudhirāśrusamudrā laṅghitā asthiparvatāḥ pihitāny apāyadvārāṇi vivṛtāni svargamokṣadvārāṇi pratiṣṭhāpitāḥ smo devamanuṣyeṣu  āha  
ca  
Dak 
tavānubhāvāt pihitaḥ sughoro hy apāyamārgo bahudoṣayuktaḥ 
apāvṛtā svargagatiḥ supuṇyā nirvāṇamārgaś ca mayopalabdhaḥ  Dak 
tvadāśrayāc cāptam apetadoṣaṃ mayādya śuddhaṃ suviśuddhacakṣuḥ 
prāptaṃ ca śāntaṃ padam āryakāntaṃ tīrṇā ca duḥkhārṇavapāram asmi 
naravarendra narāmarapūjita vigatajanmajarāmaraṇāmaya 
bhavasahasrasudurlabhadarśana saphalam adya mune tava darśanam  Dak 
iti 
avanamya tataḥ pralambahārā caraṇau dvāv abhivandya jātaharṣā 
parigamya ca dakṣiṇaṃ jitāriṃ suralokābhimukhaṃ divaṃ jagāma  Dak 
atha paṭapradāyikā devakanyā vaṇig iva labdhalābhaḥ sasyasaṃpanna iva karṣakaḥ śūra
iva vijitasaṃgrāmaḥ sarvarogaparimukta ivāturo yayā vibhūtyā bhagavatsakāśam āgatā
tayaiva vibhūtyā svabhavanaṃ gatā 
Dak 
tato bhikṣavaḥ pūrvarātrāpararātraṃ jāgarikāyogam anuyuktā viharanti 
tair dṛṣṭo bhagavato 'ntike udāro 'vabhāsaḥ 
yaṃ dṛṣṭvā saṃdigdhā bhagavantaṃ papracchuḥ 
kiṃ bhagavann asyāṃ rātrau bhagavantaṃ darśanāya brahmā sahāpatiḥ śakro devendrāś catvāro lokapālā upasaṃkrāntā iti 
bhagavān āha 
na bhikṣavo brahmā sahāpatir na śakro devendro nāpi catvāro lokapālā māṃ darśanāyopasaṃkrāntāḥ 
 api tv anāthapiṇḍadasya gṛhapateś chandakabhikṣaṇaṃ kurvāṇasya paṭadānaṃ kṛtvā kālagatā praṇīteṣu deveṣu trayastriṃśeṣūpapannā sarvasukhabhogavastraṃ  
prāptavatīti  
sā imāṃ rātriṃ matsakāśam upasaṃkrāntā tasyā mayā dharmo deśitaḥ 
dṛṣṭasatyā ca tataḥ svabhavanaṃ gatā iti 
tasmāt tarhi bhikṣava evaṃ śikṣitavyam 
yad buddhadharmasaṃgheṣu kārān kariṣyāmo nāpakārān ity evaṃ vo bhikṣavaḥ śikṣitavyam 
tac chrutvā bhikṣavaḥ sarve prābhyanandan prabodhitāḥ 
Dak 
 śibi
atha khalu bhagavān maitreyaṃ bodhisattvaṃ mahāsattvaṃ samāmantryāha 
śṛṇu maitreya punar api dānasya phalānuśaṃsāṃ vakṣyāmi 
sādhu bhagavann iti bhagavāṃs tasyaitad avocat 
puṇyaṃ narāṇāṃ tamasi pradīpo bhayeṣu rakṣā vyasaneṣu bandhuḥ 
rujāsu bhaiṣajyam anuttaraṃ ca plavaṃ ca saṃsāramahāsamudre  Dak 
daridranāśanaṃ dānaṃ śīlaṃ durgatinivāraṇam 
ajñānanāśanaṃ prajñā bhāvanā bhavanāśanam  Dak 
śuddhena manasā dravyaṃ svaṃ dadāti yadā pumān 
tatkṣaṇaṃ kuśalaskandho dānam ity abhidhīyate  Dak 
dānaṃ sarvasukhaṃ mahābhayaharaṃ bhāgyaṃ mahac cārthadaṃ
nānākāraviśālakauśalapadaṃ sarvair guṇālaṃkṛtam 
tasmād dānam anekadoṣaśamanaṃ saṃsāraghorāpahaṃ
kṣuttṛṣṇādisuśoṣaṇaṃ śubhakaraṃ kuryur narā yatnataḥ  Dak 
 maitreyatathāgatena pūrvabodhisattvabhūtena dānapāramitā paripūritā karacaraṇanayanottamāṅgamāṃsāsṛkpriyaputrabhāryāduhitṛrājyāṅgasukhabhogasvaśarīram 
api parityāgena dānapāramitā paripūritā parārthahetos tenaiva tathāgataiśvaryapadaṃ prāptam 
tadyathānuśrūyate 
Dak 
bhūtapūrvaṃ bhikṣavo 'tīte 'dhvani śibighoṣāyāṃ rājadhānyāṃ śibir nāma rājā rājyaṃ kārayati sma 
ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍamaraṃ
taskararogāpagataṃ śālīkṣugomahiṣīsaṃpannam akhilam akanṭhakam ekaputram iva rājyaṃ pālayati 
sa ca śibī rājā śraddho bhadraḥ kalyāṇāśaya ātmahitaparahitapratipannaḥ kāruṇiko
mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgatyāgī ca mahati
tyāgacitte parivartate 
sa kālyam evottāya yajñavāṭaṃ praviśya annam annārthikebhyaḥ prayacchati vastraṃ
vastrārthikebhyo dhanadhānyahiraṇyasuvarṇamaṇimuktāvaiḍūryaśaṅkhaśilāpravāḍādīnāṃ
parityāgaṃ karoti 
na cāsau puṇyamayaiḥ saṃskārais tṛptiṃ gacchati 
so 'ntaḥpurajanasya bhaktācchādanaṃ prayacchati kumārāṇām amātyānāṃ bhaṭabalāgrasya naigamajanapadānām 
atha rājñaḥ śiber etad abhavat 
saṃtarpitā anena manuṣyabhūtāḥ 
kṣudrajantavo 'vaṣiṣṭāḥ kena saṃtarpayitavyā iti  sa
parityaktavibhavasarvasva ekaśāṭakanivasitaḥ svaśarīrāvaśeṣaś cintām āpede 
tasyaitad abhavat 
kṣudrajantubhyaḥ svaśarīram anuprayacchāmīti 
sa śastreṇa svaśarīraṃ takṣayitvā yatra daṃśamaśakās Dak 
tatropasṛṣṭakāyaḥ pratiṣṭhate priyam ivaikaputrakaṃ rudhireṇa saṃtarpayati 
atha śakrasya devendrasyādhastāj jñānadarśanaṃ pravartate 
tasyaitad abhavat 
kim ayaṃ śibirājā sattvānām artham evaṃ karoti uta karuṇayā yan nv aham enaṃ jijñāseya iti 
tato bhinnāñjanamasivarṇagṛddhaveśam ātmānam abhinirmāya rājñaḥ śibeḥ sakāśam upasaṃkramya mukhatuṇḍakenākṣy utpāṭayituṃ pravṛttaḥ 
na ca tathāpi rājā saṃtrāsam āpadyate 
kiṃ tu maitrīviśālābhyāṃ nayanābhyāṃ taṃ gṛdhram ālokya kathayati 
vatsa yan madīyāc charīrāt prayujyase tena praṇayaḥ kriyatām iti 
tata āvarjitaḥ śakro devendro brāhmaṇaveśam ātmānam abhinirmāya rājñaḥ śibeḥ purastāt sthitvā kathayati 
sādhu pārthiva dīyatāṃ me te nayadvayam iti 
rājovāca 
mahābrāhmaṇa gṛhyatāṃ yad abhirucitam 
na me 'tra vighnaḥ kaś cid astīti gṛhyatām 
tataḥ śakro devendro bhūyasyā mātrayābhiprasanno brāhmaṇaveśam antardhāpya svarūpeṇa sthitvā rājānam utsāhayann uvāca 
sādhu sādhu pārthiva suniścitā te buddhir aprakampyas te praṇidhir anugatāte sattveṣu Dak 
mahākaruṇā
yatra nāma tvaṃ saṃtrāsakareṣu dharmeṣu viśarado nacirāt tvam anena vyavasāyenānuttarāṃ samyaksaṃbodhim abhisamṃbuddhyase 
ity uktvā śakro devendras tatraivāntardadhāno 'bhūt 
bhagavān āha 
kiṃ manyadhve bhikṣavo yo 'sau tena kālena tena samayena śibir nāma rājā babhūvāhaṃ saḥ 
tadānīm api me puṇyamaiḥ saṃskārais tṛptir nāsti prāg evedānīm 
tasmāt tarhi bhikṣavaḥ śikṣitavyaṃ yad dānāni dāsyāmaḥ puṇyāni kariṣyāmaḥ 
ity evaṃ bhikṣavaḥ śikṣitavyam 
yatpūrvajanmasukṛtadānānubhāvena dānabalena tathāgato 'rhan samyaksaṃbuddho bhavāmi iti 
Dak 
 surūpa
punar api bhagavān bhikṣusaṃghān āmantrya catasṛṇāṃ parṣadāṃ madhye madhuramadhuraṃ dharmaṃ deśayati sma 
kṣaudraṃ madhv ivāneḍakam anekaśatā parṣad bhagavataḥ sakāśān madhuramadhuraṃ dharmaṃ śṛṇoty aniñjamānair indraiḥ 
tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ 
paśya bhadanta yāvad dharmaratnasyāmī bhājanabhūtāḥ sattvā ādāreṇa śrotavyaṃ manyanta iti 
bhagavān āha 
yathā tathāgatena bhikṣava ādarajātena dharmaḥ śrutaś codgṛhītaś ca tac chṛṇuta sādhu suṣṭhu ca manasikuruta bhāṣiṣye 
bhūtapūrvaṃ bhikṣavo 'tīte 'dhvani vārāṇasyāṃ nagaryāṃ surūpo nāma rājā rājyaṃ kārayati sma 
ṛddhaṃ ca sphītaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍamaraṃ
taskararogāpagataṃ śālīkṣugomahiṣīsaṃpannam akhilam akaṇṭhakam ekaputrakam iva rājyaṃ pālayati 
 sa ca rājā śraddho bhadraḥ kalyāṇāśaya ātmahitaparāhitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī  
ca mahati tyāge vartate  
tasya rājñaḥ Dak 
sundarikā nāma devī abhirūpā darśanīyā prāsādikā sarvāṅgapratyaṅgopetā
sundarakaś ca nāmnā ekaputra istaḥ kāntaḥ priyo manāpaḥ kṣāntyabhiyuktaḥ 
athāpareṇa samayena rājñaḥ surūpasya dharme 'bhilāṣa utpannaḥ 
tena sarve 'mātyāḥ saṃnipātyoktāḥ 
paryeṣata me grāmaṇyo dharmaṃ me dharmo rocita iti 
tatas te 'mātyāḥ kṛtakarapuṭā rājānaṃ vijñāpayanti 
durlabho mahārāja dharmaḥ śrūyate mahārāja buddhānāṃ loka utpādād dharmasyotpādo bhavatīti 
tato rājñā suvarṇapiṭakaṃ dhvajāgre baddhvā sarvavijite ghaṇṭhāvaghoṣaṇaṃ kāritam 
yo me dharmaṃ vakṣyati
tasyemaṃ suvarṇapiṭakaṃ dāsyāmi mahatā satkāreṇa satkariṣyāmīti 
tato bahavaḥ kālā atikrāntā na kaś cid dharmadeśaka upalabhyate 
tataḥ sa rājā dharmahetor utkaṇṭhati paritrasyati 
tataḥ śakrasya ca devānām indrasyādhastāj jñānadarśanaṃ pravartate 
sa paśyati rājānaṃ dharmahetor vihanyamānam 
tasyaitad abhavat 
yan nv ahaṃ surūpaṃ rājānaṃ mīmāṃseya iti 
tato yakṣarūpam ātmānam abhinirmāya vikṛtakaracaraṇanayano 'nekapariṣanmadhyagataṃ rājānam etad avocat 
nanu dharmābhilāṣī bhavān ahaṃ te dharmaṃ Dak 
vakṣyāmīti 
tataḥ sa rājā dharmaśravaṇāt prītiprāmodyajāto akṣam etad uvāca 
brūhi guhyaka dharmān śroṣyāmīti 
guhyaka uvāca 
sukhitasya bata mahārāja dharmā abhilaṣanti 
bubhūkṣito 'smi bhojanaṃ tasmān me prayaccheti 
tataḥ śrutvā rājā pauruṣān āmantrayām āsa 
ānīyantam asya bhakṣyabhojyaprakārā iti 
yakṣa uvāca 
mā rājan mānuṣyakena adanenāhaṃ tṛptiṃ na bhavāmi 
api tu svābhiprāyaṃ śṛṇu 
atyantoṣmāṇi māṃsāni navāni rudhirāṇi ca 
ity annapāna padmākṣa yakṣāṇām akṣatavrata  Dak 
sadyohatamāṃsarudhiraṃ bhakṣo 'ham etaṃ sundaram ekaputrakaṃ prayaccheti 
śrutvā rājā paraṃ viṣādam āpannaḥ 
kadā cit karhi cin me 'dya dharmaśabda āsāditaḥ so 'py anargheṇa mūlyeneti 
tataḥ sundarakumāras tam upaśrutya pituḥ pādayor nipatya rājānaṃ vijñāpayām āsa 
marṣaya deva pūryatāṃ devasyābhiprāyaṃ prayaccha māṃ guhyakāyāharārtham iti 
tato rājā tam ekaputrakam iṣṭaṃ kāntaṃ priyaṃ manāpaṃ kṣāntaṃ Dak 
dharmasyārthe yakṣāya dattavān 
tato yakṣeṇarddhibalādhānād rājñaḥ parṣadaś ca yathādarśitaṃ yathāṅgāni pratyaṅgāni pṛthag vikṛtya vikṛtya bhakṣitāni rudhiraṃ ca pīyamānam
dṛṣṭvā rājā dharmābhilāṣī na viṣādam āpannaḥ 
sa guhyako rājānām uvāca 
atṛpto 'smi bho pārthiva bhūyo me prayaccheti 
tato rājā tasmai dayitāṃ bhāryāṃ dattavān 
sāpi tenaivākāreṇa darśitā 
tato bhūyo rājānam uvāca 
bhoḥ pārthivādyāpi tṛptiṃ na labhata iti 
tato rājā yakṣam uvāca 
vatsa datto me ekaputrako bhāryā ca yāvat kiṃ bhuyaḥ prārthayasa iti 
guhyaka uvāca 
svaśarīraṃ me prayacchānena tṛptim upayāsyāmīti 
rājovāca 
yadi svaśarīraṃ te pradāsyāmi kathaṃ punar dharmaṃ śroṣyāmi 
kiṃ nu pūrvaṃ me dharmaṃ vada paścād gṛhītadharmā śarīraṃ parityakṣyāmīti 
tato guhyakena rājānaṃ pratijñāyāṃ pratiṣṭhāpyānekaśatāyāḥ pariṣadaḥ purastād dharmo deśitaḥ 
priyebhyo jāyate śokaḥ priyebhyo jāyate bhayam 
priyebhyo vipramuktānāṃ nāsti śokaḥ kuto bhayam  Dak 
iti 
Dak 
tato rājā asyā gāthāyāḥ sahaśravaṇāt prahlāditamanāḥ prītisaumanasyendriyajāto yakṣam uvāca 
idaṃ guhyaka me śarīraṃ yatheṣṭaṃ kriyatām iti 
tataḥ śakro devendro rājānaṃ meruvad akampyam anuttarāyāṃ samyaksaṃbodhau viditvā
yakṣarūpam antardhāpya svarūpeṇa sthitvā prasādavikasitābhyāṃ nayanābhyām ekena pāṇinā
putraṃ gṛhītvā dvitīyena ca bhāryāṃ rājānam abhyutsāhayann uvāca 
sādhu sādhu satpuruṣa dṛḍhasaṃnāhas tvaṃ nacirād anena vyavasāyena anuttarāṃ samyaksaṃbodhim abhisaṃbhotsyase 
ayaṃ ca te iṣṭajanasamāgama iti 
tato rājā śakraṃ devendram idam avocat 
sādhu sādhu kauśika kṛto 'smākaṃ dharmābhiprāyapūritaś ceti 
bhagavān āha 
kiṃ manyadhve bhikṣavo yo 'sau tena kālena tena samayena surūpo nāma rājā babhūvāhaṃ saḥ 
sundarakumāra ānandaḥ 
sundarakā eṣaiva yaśodharā 
tadāpi me bhikṣavo dharmahetor iṣṭabandhuparityāgaḥ svajīvitaparityāgaś ca kṛtaḥ prāg evedānīm 
tasmāt tarhi bhikṣava evaṃ śikṣitavyam 
yad dharmaṃ satkariṣyāmo gurukariṣyāmo mānayiṣyāmaḥ pūjayiṣyāmo Dak 
dharmaṃ satkṛtya gurukṛtya mānayitvā pūjayitvopaniśritya vihariṣyāma ity evaṃ vo bhikṣavaḥ śikṣitavyam iti 
iti dvāviṃśatikāvadānakathāyāṃ dānakathā 
Dak 
XXIV puṇyotsāhāvadānasūtra
atha śrībhagavān buddhaḥ sarvajñas tān sabhāśritān sarvāṃl lokān samālokya punaḥ saddharmam ādiśat 
śṛṇvantu kulaputrā yat saṃbodhijñānasādhanam 
saddharmaṃ tan mayākhyātaṃ sattvānāṃ bhadrakāranaṃ  Dak 
prathamaṃ bodhisattvena saṃbodhijñānasiddhaye 
saṃbodhipraṇidhiṃ kṛtvā kartavyaṃ dānam īpsitam  Dak 
tato viramya pāpebhyo daśabhyo 'pi samādarāt 
śuddhaśīlaṃ samādhāya caritavyaṃ susaṃvaram  Dak 
tataḥ kleśān vinirjitya caturbrahmavihāriṇaḥ 
kṣāntivrataṃ sadā dhṛtvā caitavyaṃ jagaddhitam  Dak 
tato dharmamahotsāhaṃ dhṛtvā sattvārthasādhane 
pāpamitraratiṃ tyaktvā sādhanīyaṃ mahadguṇam  Dak 
tata iṣṭāśayaṃ tyaktvā kāmabhogavirāgiṇaḥ 
sudhīracittam ādhāya dhyātavyaṃ trijagaddhitam  Dak 
tato 'mitrasaṃrāgaṃ tyaktvā saṃbodhirāgiṇā 
prajñābdhau bodhisadratnaṃ sādhanīyaṃ jagacchubhe  Dak 
etāḥ pāramitāḥ ṣaḍḍhāḥ pūrayitvā yathākramam 
sarvān māragaṇāñ jitvā saṃbodhijñānam āpsyate  Dak 
tata evaṃ mahābhijñaḥ śrīsaṃpadvīryasadguṇaiḥ 
sarvasattvahitaṃ kṛtvā saṃbuddhapadam āpsyate  Dak 
evaṃ yūyaṃ parijñāya saṃbuddhatvaṃ yadīcchatha 
evaṃ pāramitāḥ sarvāḥ pūrayedhvaṃ yathākramam  Dak 
saṃbodhipraṇidhiṃ dhṛtvā caturbrahmavihāriṇaḥ 
triratnabhajanaṃ kṛtvā saṃcaradhvaṃ jagaddhite  Dak 
etatpuṇyānubhāvena sarve yūyaṃ jitendriyāḥ 
arhantaḥ prāpya saṃbodhiṃ saṃbuddhapadam āpsyatha  Dak 
ity ādiṣṭaṃ munīndreṇa śrutvā sarve 'pi bhikṣavaḥ 
evam asty iti prābhāṣya prābhyanandan prabodhitāḥ  Dak 
sabhā sarvāvatī sā 'pi śrutvaitat saṃprasāditāḥ 
tatheti prativanditvā prābhyanandat prabodhitāḥ  Dak 
iti śrīdvāviṃśatyavadānakathāyāṃ puṇyotsāhāvadānasūtraṃ samāptam 
ye dharma hetuprabhavā hetuṃ teṣāṃ tathāgato hy avadat 
teṣāṃ ca yo nirodha evaṃvādī mahāśramaṇaḥ  śubham 
