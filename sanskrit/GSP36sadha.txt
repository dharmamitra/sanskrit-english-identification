x
oṃ tatsadbrahmaṇe namaḥ
 sarvadarśanasaṃgrahaḥ  
cārvākadarśanam
 nityajñānāśrayaṃ vande niḥśreyasanidhiṃ śivam
yenaiva jātaṃ mahyādi tenaivedaṃ sakartṛkam 
 pāraṃ gataṃ sakaladarśanasāgarāṇā mātmocitārthacaritārthitasarvalokam
śrīśārṅgapāṇitanayaṃ nikhilāgamajñaṃ sarvajñaviṣṇugurumanvahamāśraye'ham 
 śrīmatsāyaṇadugdhābdhikaustubhena mahaujasā
kriyate mādhavāryeṇa sarvadarśanasaṃgrahaḥ 
 pūrveṣāmatidustarāṇi sutarāmāloḍaya śāstrāṇyasau śrīmatsāyaṇamādhavaḥ prabhurupanyāsyatsatāṃ prītaye
dūrotsāritamatsareṇa manasā śṛṇvantu tatsajjanā mālyaṃ kasya vicitrapuṣparacitaṃ prītyai na saṃjāyate 
 atha kathaṃ parameśvarasya niḥśreyasapradatvamabhidhīyate
bṛhaspatimatānusāriṇā nāstikaśiromaṇinā cārvāke ṇa tasya dūrotsāritatvāt
durucchedaṃ hi cārvākasya ceṣṭitam
prāyeṇa sarvaprāṇinastāvat yāvajjīvaṃ sukhaṃ jīvennāsti mṛtyoragocaraḥ
bhasmībhūtasya dehasya punarāgamanaṃ kutaḥ
iti lokagāthāmanurundhānā nītikāmaśāstrānusāreṇārthakāmāveva puruṣārthau manyamānāḥ pāralaukika marthamapahnuvānāścārvākamatamanuvartamānā evānubhūyante
ata eva tasya cārvākamatasya lokāyatamityanvarthamaparaṃ nāmadheyam
tatra pṛthivyādīni bhūtāni catvāri tattvāni
tebhya eva dehākārapariṇatebhyaḥ kiṇvādibhyo madaśaktivaccaitanyamupajāyate
teṣu vinaṣṭeṣu satsu svayaṃ vinaśyati
tadāhuḥ vijñānaghana evaitebhyo bhūtebhyaḥ samutthāya tānyevānuvinaśyati na pretya saṃjñāsti bṛ iti
caitanyaviśiṣṭadeha evātmā
dehātirikta ātmani pramāṇābhāvāt
pratyakṣaikapramāṇavāditayānumānā deranaṅgīkāreṇa prāmāṇyābhāvāt
aṅganādyāliṅganādijanyaṃ sukhameva puruṣārthaḥ
na cāsya duḥkhasaṃbhinnātayā puruṣārthatvameva nāstītimantavyam
avarjanīyatayā prāptasya duḥkhasya parihāreṇa sukhamātrasyaiva bhoktavyatvāt
tadyathā matsyārthī saśalkānsakaṇṭakānmatsyānupādatte sa yāvadādeyaṃ tāvadādāya nivartate
yathā vā dhānyārthī sapalālāni dhānyānyāharati sa yāvadādeyaṃ tāvadādāya nivartate
tasmād duḥkhabhayānnānukū lavedanīyaṃ sukhaṃ tyaktu mucitam
na hi mṛgāḥ santīti śālayo nopyante
na hi bhikṣukāḥ santīti sthālyo nādhiśrīyante
yadi kaścidbhīrurddaṣṭaṃ sukhaṃ tyajettārhi sa paśuvanmurkhoṃ bhavet
taduktam  tyājyaṃ sukhaṃ viṣayasaṃgamajanma puṃsāṃ duḥkhopasṛṣṭamiti mūrkhavicāraṇaiṣā
brīhīñijihā sati sitottamataṇḍu lāḍhayān ko nāma bhostupakaṇopahitānhitārthī
nanu pāralaukikasukhābhāve bahuvittavyayaśarīrāyāsasādhye'gnihotrādau vidyāvṛddhāḥ kathaṃ pravartiṣyanta iti cettadapi na pramāṇakoṭiṃ praveṣṭumīṣṭe
anṛtavyāghātapunaruktadoṣairdūṣitatayā vaidikaṃ manyaireva dhūrtabakaiḥ parasparaṃ karmakāṇḍaprāmāṇyavādibhirjñānakāṇḍasya jñānakāṇḍaprāmāṇyavādibhiḥ karmakāṇḍasya ca pratikṣiptatvena trayyā dhūrtapralāpamātratvenāgnihotrāderjīvikāmātraprayojanatvāt
tathā cābhāṇakaḥ agnihotraṃ trayo vedāstridaṇḍaṃ bhasmaguṇṭhanam
buddhipauruṣahīnānāṃ jīvike ti vṛhaspatiḥiti
ata eva kaṇṭakādijanyaṃ duḥkhameva narakaḥ
lokasiddho rājā parameśvaraḥ
dehocche do mokṣaḥ
dehātmavāde ca sthūlo'haṃ kṛśo'haṃ kṛṣṇo'hamityādisāmānādhikaraṇyopapattiḥ
mama śarīramiti vyavahāro rāhoḥ śira ityādivadaupacārikaḥ
tadetatsarvaṃ samagrāhi aṅganāliṅganājjanyasukhameva pumarthatā
kaṇṭakādivyathājanyaṃ duḥkhaṃ niraya ucyate
lokasiddho bhavendrājā pareśo nāparaḥ smṛtaḥ
dehasya nāśo muktistu na jñānānmuktiriṣyate
atra catvāri bhūtāni bhūmivāryanalānilāḥ
caturbhyaḥ khalu bhūtebhyaścaitanyamupajāyate
kiṇvādibhyaḥ sametebhyo dravyebhyo madaśaktivat ahaṃ sthūlaḥ kṛśo'smīti sāmānādhi karaṇyataḥ
dehaḥ sthaulyādiyogācca sa evātmā na cāparaḥ
mama deho'yamityuktiḥ saṃbhavedaupacārikīiti syādetat
syādeṣa manoratho yadyanumānādeḥ prāmāṇyaṃ na syāt
asti ca prāmāṇyam
kathamanyathā dhūmopalambhānantaraṃ dhūmadhvaje prekṣāvatāṃ pravṛttirūpapadyeta
nadyāstīre phalāni santīti vacanaśravaṇa samanantaraṃ phalārthināṃ nadītīre pravṛttiriti
tadetanmanorājyavijṛmbhaṇam
vyāptipakṣadharmatāśāli hi liṅgaṃ gamakamabhyupagatamanumānaprāmāṇyavādibhiḥ
vyāptiścobhayavidhopādhividhuraḥ saṃbandhaḥ
sa ca sattayā cakṣurādivannāṅgabhāvaṃ bhajate
kiṃ tu jñātatayā
kaḥ khalu jñānopāyo bhavet
na tāvatpratyakṣam
tacca bāhyamāntaraṃ vā'bhimatam
na prathamaḥ
tasya saṃprayuktaviṣayajñānajanakatvena bhavati prasarasaṃbhave'pi bhūtabhaviṣyatostadasaṃbhavena sarvopasaṃhāravatyā vyāpterdujñānatvāt
na ca vyāptijñānaṃ sāmānyagocaramiti mantavyam
vyaktyoravinābhāvābhāvaprasaṅgāt
nāpi caramaḥ
antaḥkaraṇasya bahirindriyatantratvena bāhye'rthe svātantryeṇa pravṛttyanupapatteḥ
taduktam  cakṣurādyuktaviṣayaṃ paratantraṃ bahirmanaḥ
tavi iti
nāpyanumānaṃ vyāptijñānopāyaḥ
tatratatrāpyevamityanavasthādausthyaprasaṅgāt
nāpi śabdastadupāyaḥ
kāṇādamatānusāreṇānumāna evāntarbhāvāt
anantarbhāve vā vṛddhavyavahārarūpaliṅgāvagatisāpekṣatayā prāguktadūṣaṇalaṅghānā  jaṅghālatvāt
dhūmadhūmadhvajayoravinābhāvo'stīti vacanamātre manvādivadviśvāsābhāvācca
anupadiṣṭāvinābhāvasya puruṣasyārthāntaradarśanenārthāntarānumityabhāve svārthānumānakathāyāḥ kathā śeṣatvaprasaṅgācca kai va kathā parārthānumānasya
upamānādikaṃ tu dūrāpāstam
teṣāṃ saṃjñāsaṃjñisaṃbandhādibodhakatvenānaupādhikasaṃbandhabodhakatvāsaṃbhavāt
kiṃ ca upādhyabhāvopi duravagamaḥ
upādhīnāṃ pratyakṣatvaniyamāsaṃbhavena pratyakṣāṇāmabhāvasya pratyakṣatve'pyapratyakṣāṇāmabhāvasyāpratyakṣatayānumānadyapekṣāyāmuktadūṣaṇānativṛtteḥ
api ca sādhanāvyāpakatve sati sādhyasamavyāptiriti tallakṣaṇaṃ kakṣīkartavyam
taduktam  avyāptasādhano yaḥ sādhyasamavyāptirucyate sa upādhiḥ
śabde'nitye sādhye sakakartṛtvaṃ ghaṭatvamaśravatāṃ ca
vyāvartayitumupāttānyatra kramato viśeṣaṇāni trīṇi
tasmādidamanavadyaṃ samāsa metyādinoktamācāryaiśca
tatra vidhyadhyavasāyapūrvakatvāniṣedhādhyavasāyasyopādhijñāne jāte tadabhāvaviśiṣṭasaṃbandharūpa vyāptijñānaṃ vyāptijñānādhīnaṃ copādhijñānamiti parasparāśrayavajraprahāradoṣo vajralepāyate
tasmādavinābhāvasya durbodhatayānānumānādyavakāśaḥ
dhūmādijñānānantara magnyādijñāne pravṛttiḥ pratyakṣamūlatayā bhrāntyā vā yujyate
kvacitphalapratilambhastu maṇimantrauṣadhādivadyādṛcchikaḥ
atastatsādhyamadṛṣṭādikamapi nāsti
nanvadṛṣṭaniṣṭau jagadvaicitryamākasmikaṃ syāditi cet na tadbhadram
svabhāvādeva tadupapatteḥ
taduktam  agniruṣṇo jalaṃ śītaṃ samasparśastathānilaḥ
ke nedaṃ citritaṃ tasmātsvabhāvāttadvayavasthitiḥ
tadetatsarvaṃ bṛhaspatināpyuktam na svargoṃ nāpavargoṃ vā naivā''tmā pāralaukikaḥ
naiva varṇāśramādīnāṃ kriyāśca phaladāyikāḥ
agnihotraṃ trayo vedāstridaṇḍaṃ bhasmaguṇṭhanam
buddhi pauruṣahīnānāṃ jīvikā dhātunirmitā
paśuścennihataḥ svargaṃ jyotiṣṭome gamiṣyati
svapitā yajamānena tatra kasmānna hiṃsyate
mṛtānāmāpi jantūnāṃ śrāddhaṃ cettṛptikāraṇam
nirvāṇasya pradīpasya snehaḥ saṃvardhayecchikhām
gacchatāmiha jantūnāṃ vyarthaṃ pātheyakalpanam
gehasthakṛtaśrāddhena pathi tṛptiravāritā
svargāsthitā yadā tṛptiṃ gacche yustatra dānataḥ
prāsādasyoparisthānāmatra kasmānna dīyate
yāvajjīvetsukhaṃ jīvedṛṇaṃ kṛtvā ghṛtaṃ pibet
bhasmībhūtasya dehasya punarāgamanaṃ ku taḥ
yadi gacche tparaṃ lokaṃ dehādeṣa vinirgataḥ
kasmādbhūyo na cāyāti bandhusnehasamāku laḥ
tataśca jīvanopāyo brāhmaṇairvihitastviha
mṛtānāṃ pretakāryāṇi na tvanyadvidyate kvacit
trayo vedasya kartāro bhaṇḍadhūrtaniśācarāḥ
jarpharīturpharītyādi paṇḍitānāṃ vacaḥ smṛtam
aśvasyātra hi śiśnaṃ tu patnīgrāhyaṃ prakīrtitam
bhaṇḍaistadvatparaṃ caiva grāhyajātaṃ prakīrtitam
mānānāṃ khādanaṃ tadvanniśācarasamīritam
tasmādvahūnāṃ prāṇināmamugrahārthaṃ cārvākamatamāśrayaṇīyamiti ramaṇīyam
iti śrīmatsāyaṇamādhavīye sarvadarśanasaṃgrahe cārvākadarśanam
atha bauddhadarśanam 
 atra bauddhairabhidhīyate
yadabhyadhāyiavinābhāvo durbodhaṃ iti tadasādhīyaḥ tādātmyatadutpattibhyāmavinābhāvasya sujñānatvāt taduktam  kāryakāraṇabhāvādvā svabhāvādvā niyāmakāt
avinābhāvaniyamo'darśanānna na darśanāt
nyāvi iti
anvayavyatirekāvavinā bhāvaniścāyakāviti pakṣe sādhyasādhanayau ravyabhicāro duravadhāraṇo bhavet
bhūte bhaviṣyati vartamāne cānupalabhyamānerthe vyabhicāraśaṅkāyā anivāraṇāt
nanu tathāvidhasthale tāvake'pi mate vyabhicāraśaṅkā duṣparihareti cet maivaṃ vocaḥ
vināpi kāraṇaṃ kāryamutpadyatāmitvevaṃvidhāyāḥ śaṅkāyā vyāghātāvadhikatayā nivṛttatvāt
tadeva hyāśaṅkayeta yasminnāśaṅkayamāne vyādhātādayo nāvatareyuḥ
taduktam  vyādhātāvadhirāśaṅkā nyāku su iti
tasmāttadutpattiniścayenāvinābhāvo niścīyate
tadutpatti niścayaśca kāryahetvoḥ pratyakṣopalambhānupalambhapañcakanibandhanaḥ
kāryasyotpatteḥ prāganupalambhaḥ kāraṇopalambhe satyupalambhaḥ upalabdhasya paścātkāraṇānupalambhādanupalambhaḥ iti pañcakāraṇyā dhūmadhūmadhvajayoḥ kāryakāraṇabhāvo niścīyate
tathā tādātmyaniścayenāpyavinābhāvo niścīyate
yadi śiṃśapā vṛkṣatvamatipatetsvātmānameva jahyāditi vipakṣe bādhakapravṛtteḥ
apravṛtte tu bādhake bhūyaḥ sahabhāvopalambhe'pi vyabhicāraśaṅkāyāḥ ko nivārayitā
śiṃśapāvṛkṣayośca tādātmyaniścayo vṛkṣo'yaṃ śiṃśapeti sāmānādhikaraṇyabalādupapadyate
na hyatyantābhede tatsaṃbhavati
paryāyatvena yugapatprayogāyogāt
nāpyatyantabhede
gavāśvayoranupalambhāt
tasmātkāryātmānau kāraṇātmānāvanumāpayata iti siddham
yadi kaścitprāmāṇyamanumānasya nāṅgīkuryāttaṃ prati vrūyāt
anumānaṃ pramāṇaṃ na bhavatītyetāvanmātramucyate tatra na kiṃ cana sādhanamupanyasyata upanyasyate vā
na prathamaḥ
aśiraskavacanasyopanyāse sādhyāsiddheḥ
ekākinī pratijñā hi pratijñātaṃ na sādhayet
iti nyāyāt
nāpi caramaḥ
anumānaṃ pramāṇaṃ na bhavatīti bruvāṇena vacanapramāṇamanabhyupagacchatā tvayā svapakarīyaśāstre pramāṇyenopagṛhītasya vacanasyopanyāse mama mātā vandhyetivadvyādhātāpātāt
kiṃ ca pramāṇatadābhāsavyavasthāpanaṃ tatsamānajātīyatvāditi vadatā bhavataiva svīkṛtaṃ svabhāvānumānam
paragatā vipratipattistu vacanaliṅgeneti bruvatā kāryaliṅgakamanumānam
anupalabdhyākaṃ cidarthaṃ pratiṣedhayatānupalabdhiliṅga kamanumānam
tathā coktaṃ tathāgataiḥ  pramāṇāntarasāmānyasthiteranyadhiyo gateḥ
pramāṇāntarasadbhāvaḥ pratiṣedhācca kasyacit
parākrāntaṃ cātra sūribhiriti granthabhūyastvabhayāduparamya te
te ca bauddhāścaturvidhayā bhāvanayā paramapuruṣārthaṃ kathayanti
te ca mādhyamikayogācārasautrāntika vaibhāṣikasaṃjñābhiḥ prasiddhā bauddhā yathākramaṃ sarvaśūnyatvabāhyārthaśūnyatvabāhyārthanumeyatva bāhyārthapratyakṣatvavādānātiṣṭhante
yadyapi bhagavānbuddha eka eva bodhayitā tathāpi boddhavyānāṃ buddhibhedāccāturvidhyam
yathā gato'stamarka ityukte jāracaurānūcānādayaḥ sveṣṭānusāreṇābhisaraṇa parasvaharaṇa sadācaraṇādisamayaṃ budhyante
sarvaṃ kṣaṇikaṃ kṣaṇikaṃ duḥkhaṃ duḥkhaṃ svalakṣaṇaṃ sva lakṣaṇaṃ śūnyaṃ śūnyamiti bhāvanācatuṣṭayamupadiṣṭaṃ draṣṭavyam
tatra kṣaṇikatvaṃ nīlādikṣaṇānāṃ sattvenānumātavyaṃ yatsattatkṣaṇikaṃ yathā jaladharapaṭalaṃ santaścāmī bhāvā iti
na cāyamasiddho hetuḥ
arthakriyākāritvalakṣaṇasya sattvasya nīlādikṣaṇānāṃ pratyakṣasiddhatvāt
vyāpakavyāvṛtyā vyāpyavyāvṛttiriti nyāyena vyāpakakramākramavyāvṛttāvakṣakṣikātsattvavyāvṛtteḥ siddhatvācca
taccarthakriyākāritvaṃ kramākramābhyāṃ vyāptam
na ca kramākramābhyāmanyaḥ prakāraḥ saṃbhavati
parasparavirodhe hi na prakārāntarasthitiḥ
naikatā'piviruddhānāmuktimātravirodhataḥ
nyāku su iti nyāyena vyāghātasyodbhaṭatvāt
tau ca kramākramau sthāyinaḥ sakāśād vyāvartamānā varthakriyāmapi vyāvartayantau kṣaṇikatvapakṣa eva sattvaṃ vyavasthāpayata iti siddham
nanvakṣaṇikasyātharkri yākāritvaṃ kiṃ na syāditi cet tadayuktam
vikalpāsahatvāt
tathā hi vartamānātharkri yākaraṇakāletītā nāgatayoḥ kimarthakriyayoḥ sthāyinaḥ sāmarthyamasti no vā
ādye tayoranirākaraṇaprasaṅgaḥ
samarthasya kṣepāyogāt
yadyadā yatkaraṇasamarthaṃ tattadā tatkarotyeva yathā sāmagrī svakāryaṃ samarthaścāyaṃ bhāva iti prasaṅgānumānācca
dvitīye kadāpi na ku ryāt sāmārthyamātrānubandhitvādarthakriyākāritvasya
yadyadā yanna karoti tattadā tatrāsamarthaṃ yathā hi śilāśakalamaṅku re
na caiṣa vartamānārthakriyākaraṇakāle vṛttavartiṣyamāṇe arthakriye karotīti tadviparyayācca
nanu krama vatsahakārilābhātsthāyino'tītānāgatayoḥ krameṇa karaṇamupapadyata iti cet tatredaṃ bhavānpṛṣṭo vyācaṣṭām
sahakāriṇaḥ kiṃ bhāvasyo paku rvanti na vā
na cennāpekṣaṇīyāste
akiṃ citku rvatāṃ teṣāṃ tādarthyāyogāt
atha bhāvastaiḥ sahakāribhiḥ sahaiva kāryaṃ karotīti svabhāva iti cet
aṅga tarhi sahakāriṇo na jahyāt
pratyuta palāyamānānapi gale pāśena baddhvā kṛtyaṃ kāryaṃ ku ryāt
svabhāvasyānapāyāt
upakārakatvapakṣe so'yamupakāraḥ kiṃ bhāvādbhidyate na vā
bhedapakṣa āgantukasyaiva tasya kāraṇatvaṃ syāt
na bhāvasyākṣaṇikasya āgantukātiśayānvayavyatirekānuvidhāyitvātkāryasya
taduktam  varṣātapābhyāṃ kiṃ vyomnaścarmaṇyasti tayoḥ phalam
carmoṃpamaścetso'nityaḥ khatulyaśceda satphalaḥiti
kiṃ ca sahakārijanyo'tiśayaḥ kimatiśayāntaramārabhate na vā
ubhayathā'pi prāguktadūṣaṇapāṣāṇavarṣaṇaprasaṅgaḥ
atiśayāntarārambhapakṣe bahumukhānavasthādau ḥsthyamapi syāt
atiśaye janayitavye saha kāryantarāpekṣāyāṃ tatparamparāpāta ityekānavasthāstheyā
tathā sahakāribhiḥ salilapavanādibhiḥ padārthasārthairādhīyamāne bījasyātiśaye bījamutpādakamabhyupeyam
aparathā tadabhāvepyatiśayaḥ prādurbhavet
bījaṃ cātiśayamādadhānaṃ sahakārisāpekṣamevādhatte
anyathā sarvadoṣakārāpattāvaṅku rasyāpi sadodayaḥ prasajyeta
tasmādatiśayārthamapekṣyamāṇaiḥ sahakāribhirati śayāntaramādheyaṃ bīje
tasminnapyupakāre pūrvanyāyena sahakārisāpekṣasya bījasya janakatve sahakārisaṃpādyabījagatātiśayānavasthāprathamā vyavasthitā
athopakāraḥ kāryārthamapekṣyamāṇo'pi bījādinirapekṣaṃ kāryaṃ janayati tatsāpekṣaṃ vā
prathame bījāderahetutvamāpatet
dvitīyepekṣyamāṇena bījādinopakāre'tiśaya ādheyaḥ
evaṃ tatratatrāpīti bījādijanyātiśayaniṣṭhātiśayaparamparāpāta iti dvitīyānavasthā sthirā bhavet
evamapekṣyamāṇenopakāreṇa bījādau dharmiṇyupakārāntaramādheya tamityupakārādheyabījāśrayātiśayaparamparāpāta iti tṛtīyānavasthā duravasthā syāt
atha bhāvādabhinno'tiśayaḥ sahakāribhirādhīyata ityabhyupagamyate tarhi parācīno bhāvo'natiśayātmā nivṛtto'nyaścātiśayātmāku rvadrapādipadavedūnīyo jāyata iti phalitaṃ mamāpi manorathadrameṇa
u tasmātkrameṇākṣaṇikasyārthakriyā durghaṭā
nāpyakrameṇa ghaṭate
vikalpāsahatvāt
tathāhi
yugapatsakalakāryakaraṇasamarthaḥ svabhāva staduttarakālamanuvartate na vā
prathame tatkālavatkālāntarepi tāvatkāryakaraṇamāpatet
dvitīye sthāyitva vṛtyāśā mūṣikabhakṣitabījādāvaṅku rādijananaprārthanāmanuharet
yadviruddhadharmādhyastaṃ tannānā yathā śītoṣṇe
viruddhadharmādhyastaścāyamiti jaladhare pratibandhasiddhiḥ
na cāyamasiddho hetuḥ sthāyini kālabhedena sāmarthyāsāmarthyayoḥ prasaṅgatadviparyayasiddhatvāt
tatrāsāmarthyasādhakau prasaṅgatadviparyayau prāguktau
sāmarthyasādhakāvabhidhīyete
yadyadā yajjananāsamarthaṃ tattadā tanna karoti yathā śilāśakalamaṅku ram
asamarthaścāyaṃ vartamānārthakriyākaraṇakāletītānāgatayorarthakriyayoriti prasaṅgaḥ
yadyadā yatkaroti tattadā tatra samarthaṃ yathā sāmagrī svakārye
karoti cāyamatītānāgatakāle tatkālavartinyāvatharkri ye bhāva iti prasaṅgavyatyayo viparyayaḥ
tasmādvipakṣe kramayaugapadyavyāvṛttyā vyāpakānupalambhenādhigatavyatirekavyāptikaṃ prasaṅgatadviparyaya balādgṛhītānvayavyāptikaṃ ca sattvaṃ kṣaṇikatvapakṣa eva vyavasthāsyatīti siddham
taduktaṃ jñānaśriyā yatsattatkṣaṇikaṃ yathā jaladharaḥ santaśca bhāvā amī
sattā śaktirihārthakarmaṇi miteḥ siddheṣu siddhā na sā
nāpyekai va vidhānyathā parakṛtenāpi kriyādirbhaved dvedhāpi kṣaṇabhaṅgasaṃgatirataḥ sādhye ca viśrāmyati
na ca kaṇabhakṣākṣacaraṇādipakṣakakṣīkāreṇa sattāsāmānyayogitvameva sattvamiti mantavyam
sāmānyaviśeṣasamavāyānāmasattvaprasaṅgāt
na ca tatra svarūpasattānivandhanaḥ sadvayavahāraḥ
prayojakagauravāpatteḥ
anugatatvānanugatatvavikalpaparāhateśca
sarṣapamahīdharādiṣu vilakṣaṇeṣu kṣaṇeṣvanugatasyākārasya maṇiṣu sūtravad bhūtagaṇeṣu guṇavaccāpratibhāsanācca
kiṃ ca sāmānyaṃ sarvagataṃ svāśrayasarvagataṃ vā
prathame sarvavastusaṃkaraprasaṅgaḥ
apasiddhāntāpattiśca
yataḥ proktaṃ praśastapādena svaviṣayasarvagatamiti
kiṃ ca vidyamāne ghaṭe vartamānaṃ sāmānyamanyatra jāyamānena saṃbadhyamānaṃ tasmādāgacchatsaṃbadhyate anāgacchadvā
ādye dravyatvāpattiḥ
dvitīye saṃbandhānupapattiḥ
kiṃ ca vinaṣṭe ghaṭe sāmānyamavatiṣṭhate vinaśyati sthānāntaraṃ gacchati vā
prathame nirādhāratvāpattiḥ
dvitīye nityatvavācoyuktyayuktiḥ
tṛtīye dravyatvaprasaktiḥ
ityādidūṣaṇagraha  grastatvātsāmānyamaprāmāṇikam
taduktam  anyatra vartamānasya tatonyasthānajanmani
tasmādacalataḥ sthānāddhṛttirityatiyuktatā
yatrāsau vartate bhāvastena saṃbadhyate na tu
taddeśinaṃ ca vyāpnoti kimapyetanmahādbhutam
na yāti na ca tatrāsīdasti paścānna cāṃśavat
jahāti pūrvaṃ nādhāramaho vyasanasaṃtatiḥiti
anuvṛttapratyayaḥ kimālambana iti cet aṅga anyāpohālambana eveti saṃtoṣṭavyamāyuṣmatetya lamatiprasaṅgena
sarvasya saṃsārasya duḥkhātmakatvaṃ sarvatīrthakarasaṃmatam
anyathā tannivivṛtsūnāṃ teṣāṃ tannivṛttyupāye pravṛtyanupapatteḥ
tasmātsarvaṃ duḥkhaṃ duḥkhamiti bhāvanīyam
nanu kiṃ vaditi pṛṣṭe dṛṣṭāntaḥ kathanīya iti cet maivam
svalakṣaṇānāṃ kṣaṇānāṃ kṣaṇikatayā sālakṣaṇyābhāvādetena sadṛśamaparamiti vaktu maśakyatvāt
tataḥ svalakṣaṇaṃ svalakṣaṇamiti bhāvanīyam
evaṃ śūnyaṃ śūnyamityapi bhāvanīyam
svapne jāgaraṇe ca na mayā dṛṣṭamidaṃ rajatādīti viśiṣṭaniṣedhasyopalambhāt yadi dṛṣṭaṃ sattadā tadviśiṣṭasya darśanasyedaṃtāyā adhiṣṭhānasya ca tasminnadhyastasya rajatatvādestatsaṃbandhasya ca samavāyādeḥ sattvaṃ syāt
na caitadiṣṭaṃ kasyacidvādinaḥ
na cārdhajaratīyamucitam
na hi ku ku ṭayāḥ ekobhāgaḥ pākāyāparo bhāgaḥ prasavāya kalpyatāmiti kalpyate
tasmādadhyastādhiṣṭhānatatsaṃbandhadarśanadraṣṭṛṇāṃ madhya ekasyānekasya vā asatve niṣedhaviṣayatvena sarvasyāsattvaṃ valādāpatetiti bhagavatopadiṣṭe mādhyamikāstāvaduttamaprajñā itthamacīkathan bhikṣupādaprasāraṇanyāyena kṣaṇabhaṅgādyamidhānamukhena sthāyitvānukū la vedanīyatvānugatatvasarvasatyatvabhramavyāvartanena sarvaśūnyatāyāmeva paryavasānam
atastattvaṃ sadasadubhayānubhayātmakacatuṣkoṭivinirmuktaṃ śūnyameva
tathā hi
yadi ghaṭādeḥ sattvaṃ svabhāvastarhi kārakavyāpāravaiyarthyam
asattvaṃ svabhāva iti pakṣe prācīna eva doṣaḥ prāduḥṣyāt
yathoktam  na mataḥ kāraṇāpekṣā vyomāderiva yujyate
kāryasyāsaṃbhavī hetuḥ khapuṣpāderivāsataḥ
virodhāditarau pakṣāvanupannau
taduktaṃ bhagavatā laṅkāvatāre  buddhayā viviccamānānāṃ svabhāvo nāvadhāryate
ato nirabhilapyāste niḥsvabhāvāśca darśitāḥ
idaṃ vastubalāyātaṃ yadvadanti vipaścitaḥ
yathā yathārthāścintyante viśīryante tathā tathā
iti ca
na kvacidapi pakṣe vyavatiṣṭhata ityarthaḥ
dṛṣṭārthavyavahāraśca svapnavyavahāravatsaṃvṛtyā saṃgacchate
ata evoktam parivrāṭkāmukaśunāmekasyāṃ pramadātanau
ku ṇapaḥ kāminī bhakṣya iti tisro vikalpanāḥ
tadevaṃ bhāvanācatuṣṭayavaśānnikhilavāsanānivṛttau paranirvāṇaṃ śūnyarūpaṃ setsyatīti vayaṃ kṛtārthāḥ nāsmākamupadeśyaṃ kiṃ cidastīti
śiṣyaistāvadyogaścācāraśceti dvayaṃ karaṇīyam
tatrāprāptasyārthasya prāptaye paryanuyogo yogaḥ
gurūktasyārthasyāṅgīkaraṇamācāraḥ
gurūktasyāṅgīkaraṇāduttamāḥ paryanuyogasyākaraṇādadhamāśca
atasteṣāṃ mādhyamikā iti prasiddhiḥ
gurūkta bhāvanācatuṣṭayaṃ bāhyārthasya śūnyatvaṃ cāṅgīkṛtyāntarasya śūnyatvaṃ cāṅgīkṛtaṃ kathamiti paryanuyogasya karaṇātke ṣāṃcidyogācāraprathā
eṣā hi teṣāṃ paribhāṣāsvayaṃvedanaṃ tāvadaṅgīkāryam
anyathā jagadāndhyaṃ prasajyeta
tatkīrtitaṃ dharmakīrtināapratyakṣopalambhasya nārthadṛṣṭiḥ prasidhyati
bāhyaṃ grāhyaṃ nopapadyata eva
vikalpānupapatteḥ
arthoṃ jñānagrāhyo bhavannutpanno bhavati anutpanno vā
na pūrvaḥ
utpannasya sthityabhāvāt
nāparaḥ
anutpannasyāsattvāt
atha manyethāḥ atīta evārthoṃ jñānagrāhyastajjanakatvāditi tadapi bālabhāṣitam
vartamānatāvabhāsavirodhāt
indriyāderapi jñānajanakatvena grāhyatvaprasaṅgācca
kiṃ ca grāhyaḥ kiṃ paramāṇurūporthoṃvayavirūpo vā
na caramaḥ
kṛtsnaikadeśavikalpādinā tannirākaraṇāt
na prathamaḥ
atīndriyatvāt
ṣaṭke na yugapadyogasya bādhakatvācca
yathoktam ṣaṭke na yugapadyogātparamāṇoḥ ṣaḍaṃśatā
teṣāmapyekadeśatve piṇḍaḥ syādaṇumātrakaḥiti
tasmātsvavyatiriktagrāhyavirahāttadātmikā buddhiḥ svayameva svātmarūpaprakāśikā prakāśavaditi siddham
taduktam  nānyonubhāvyo buddhayāsti tasyā nānubhavo'paraḥ
grāhyagrāhakavaidhuryātsvayaṃ saiva prakāśate
grāhyagrāhakayorabhedaścānumātavyaḥ
yadvedyate yena vedanena tattato na bhidyate yathā jñānenātmā
vedyante taiśca nīlādayaḥ
bhede hi satyadhunānenārthasya saṃbandhitvaṃ na syāt
tādātmyasya niyamahetorabhāvāt
tadutpatteraniyāmakatvāt
yaścāyaṃ grāhyāgrāhakasaṃvittīnāṃ pṛthagavabhāsaḥ sa ekasmiṃścandramasi dvitvāvabhāsa iva bhramaḥ
atrāpyanādiravicchinnapravāhābhedavāsanaiva nimittam
yathoktam  sahopalambhaniyamādabhedo nīlataddhiyoḥ
bhedaśca bhrāntivijñānairddaśyetendāvivādvaye
avibhāgopi buddhayātmā viparyāsitadarśanaiḥ
grāhyagrāhakasaṃvittibhedāvāniva lakṣyate
iti ca
na ca rasavīryavipākādisamānamāśāmodakopārjitamodakānāṃ syāditi veditavyam
vastuto vedyavedakākāravidhurāyā api buddhervyavahartṛparijñānānurodhena vibhinnagrāhyagrāhakākārarūpavattayā timirādyupahatākṣṇāṃ ke śoḍuṇkanāḍījñānabhedavadanādyupalpavavāsanāsāmarthyāvyavasthopapatteḥ paryanuyogā yogāt yathoktam  avedyavedakākārā yathā bhrāntaurnirīkṣyate
vibhaktalakṣaṇagrāhyagrāhakākāraviplavā
tathā kṛtavyavastheyaṃ ke śādijñānabhedavat
yadā tadā na saṃcodyā grāhyagrāhakalakṣaṇāiti
tasmād buddhirevānādivāsanāvaśādanekākārāvabhāsata iti siddham
tataśca prāguktabhāva nāpracayabalānnikhilavāsanocche davigalitavividhaviṣayākāropalpavaviśuddhavijñānodayohodaya iti
anye tu manyante
yathoktaṃ bāhyaṃ vastujātaṃ nāstīti tadayuktam pramāṇābhāvāt
na ca sahopa lambhaniyamaḥ pramāṇamiti vaktavyam
vedyavedakayorabhedasādhakatvenābhimatasya tasyāprayojakatvena saṃdigdhavipakṣavyāvṛttikatvāt
nanu bhede sahopalambhaniyamātmakaṃ sādhanaṃ na syāditi cenna
jñānasyāntarmukhatayā jñeyasya bahirmukhatayā ca bhedena pratibhāsamānatvāt
ekadeśatvaikakālatva lakṣaṇasahatvaniyamāsaṃbhavācca
kiṃ ca nīlādyarthasya jñānākāratvehamiti pratibhāsaḥ syāt
na tvidamiti pratipattiḥ
pratyayādavyatirekāt
athocyate jñānasvarūpopi nīlākāro bhrāntyā bahirvadbhedena pratibhāsata iti na ca tatrāhamullekha iti
tathoktam paricchedāntarādyoyaṃ bhāgo bahiriva sthitaḥ
jñānasyābhedino bhedapratibhāsopyupaplavaḥ
yadantarjñeyatattvaṃ tadvahirvadavabhāsate
iti ca
tadayuktam
bāhyārthābhāve tadvayutpattirahitatayā bahirvatadityupamānokte rayukteḥ
na hi vasumitro vandhyāputravadavabhāsata iti prekṣāvānācakṣīta
bhedapratibhāsasya bhrāntatve'bhedapratibhāsya prāmāṇyaṃ tatpramāṇye ca bhedapratibhāsasya bhrāntatvamiti parasparāśrayaprasaṅgācca
avisaṃvādānnīlatādikameva saṃvidānā bāhyamevopādadate jagatyupekṣante cāntaramiti vyavasthādarśanācca
evaṃ cāyamabhedasādhako hetu rgoṃmayapāyasīyanyāyavadābhāsatāṃ bhajet
ato bahirvaditi vadatā bāhyaṃ grāhyameveti bhāvanīyamiti bhavadīya eva bāṇo bhavantaṃ praharet
nanu jñānādbhinnakālasyārthasya grāhyatvamanupapannamiti cet tadanupapannam
indriyasaṃnikṛṣṭasya viṣayasyotpādye jñāne svākārasamarpakatayā samarpitena cākāreṇa tasyārthasyānumeyatopapatteḥ
ata eva paryanuyogaparihārau samagrāhiṣātām  bhinnakālaṃ kathaṃ grāhyamiti cendrāhyatāṃ viduḥ 
hetutvameva ca vyakte rjñānākārārpaṇakṣamam
tathā ca yathā puṣṭayā bhojanamanumīyate yathā ca bhāṣayā deśaḥ yathā vā saṃbhrameṇa snehaḥ tathā jñānākāreṇa jñeyamanumeyam
taduktam  arthena ghaṭayatyenāṃ na hi muktvārtharūpatām
tasmātprameyādhigateḥ pramāṇaṃ meyarūpatāiti
na hi vittisattaiva tadvedanā yuktā
tasyāḥ sarvatrāviśeṣāt
tāṃ tu sārūpyamāviśatsarūpayituṃ ghaṭayediti ca
tathā bāhyārthasadbhāve prayogaḥ ye yasminsatyapi kādācitkāste sarve tadatiriktasāpekṣāḥ
yathāavivakṣati ajigamiṣati mayi vacanagamanapratibhāsā vivakṣu jigamiṣupuruṣāntarasaṃtānasāpekṣāḥ
tathā ca vivādādhyāsitā pravṛttipratyayāḥ satyapyālayavijñāne kadācideva nīlādyullekhina iti tathālayavijñānaṃ nāmāhamāspadaṃ vijñānam
nīlādyullekhi ca vijñānaṃ pravṛttivijñānam
yathoktam  tatsyādālayavijñānaṃ yadbhavedahamāspadam
tatsyātpravṛttivijñānaṃ yannīlādikamullikhetaiti
tasmādālayavijñānasaṃtānātiriktaḥ kadācitkapravṛttivijñānaheturbāhyorthoṃ grāhya eva na vāsanā paripākapratyayakādācitkatvātkadācidutpāda iti veditavyam
vijñānavādinaye hi vāsanā nāmaikasaṃtānavartināmālayavijñānānāṃ tattatpravṛttivijñānajananaśaktiḥ
tasyāśca svakāryoṃtpādaṃ pratyābhimukhyaṃ paripākaḥ
tasya ca pratyayaḥ kāraṇaṃ svasaṃtānavartipūrvakṣaṇaḥ kakṣīkriyate
saṃtānāntaranibandhanatvānaṅgīkārāt
tataśca pravṛttivijñānajanakālayavijñāna vartivāsanāparipākaṃ prati sarvepyālayavijñānavartinaḥ kṣaṇāḥ samarthā eveti vaktavyam
na cedekopi na samarthaḥ syāt
ālayavijñānasaṃtānavartitvāviśeṣāt
sarve samarthā iti pakṣe kālakṣepānupapattiḥ
tataśca kādācitkatvanirvāhāya śabdasparśarūparasagandhaviṣayāḥ sukhādiviṣayāḥ ṣaḍapi pratyayāścaturaḥ pratyānpratītyotpadyanta iti catureṇānicchatāpyacchamatinā svānubhavamanācchādya paricche tavyam
te catvāraḥ pratyayāḥ prasiddhā ālambanasamanantarasahakāryadhipatirūpāḥ
tatra jñānapadavedanīyasya nīlādyavabhāsasya cittasya nīlādālambanapratyayānnīlākāratā bhavati
samanantarapratyayātprācīna jñānādvodharūpatā
sahakāripratyayādālokātspaṣṭatā
cakṣuṣodhipatipratyayādviṣayagrahaṇāpratiniyamaḥ
uditasya jñānasya rasādisādhāraṇyeprāpte niyāmakaṃ cakṣuradhipatirbhavitumarhati
loke niyāmakasyādhipattitvopalambhāt
evaṃ cittacaittātmakānāṃ sukhādīnāṃ catvāri kāraṇāni draṣṭavyāni
soyaṃ cittacaittātmakaḥ skandha pañcavidho rūpavijñānavedanāsaṃjñāsaṃskārasaṃjñakaḥ
tatra rūpyanta ebhirviṣayā iti rūpayanta iti ca vyutpatyā saviṣayāṇīndriyāṇi rūpaskandhaḥ
ālayavijñāna pravṛttivijñānapravāho vijñānaskandhaḥ
prāguktaskandhadvayasaṃbandhajanyaḥ sukhaduḥkhādipratyayapravāho vedanāskandhaḥ gaurityādiśabdollekhisaṃvitpravāhaḥ saṃjñāskandhaḥ
vedanāskandhanibandhanā rāgadveṣādayaḥ kleśā upakleśāśca madamānādayo dharmādharmoṃ ca saṃskāraskandhaḥ
tadidaṃ sarvaṃ dukhaṃ duḥkhāyatanaṃ duḥkhasādhanaṃ ceti bhāvayitvā tannirodhopāyaṃ tattvajñānaṃ saṃpādayet
ata evoktaṃ duḥkhasamudāyanirodhamārgāścatvāra āryabuddhasyābhimatāni tattvāni
tatra duḥkhaṃ prasiddham
samudāyo duḥkhakāraṇam
tad dvividhaṃ pratyayopanibandhano hetūpanibandhanaśca
tatra pratyayopanibandhanasya saṃgrāhakaṃ sūtram  idaṃ pratyayaphalam' iti idaṃ kāryaṃ ye anye hetavaḥ pratyayanti gacchanti teṣāmayamānānāṃ hetūnāṃ bhāvaḥ pratyayatvaṃ kāraṇasamavāyaḥ tanmātrasya phalaṃ na cetanasya kasyaciditi sūtrārthaḥ
yathā bījaheturaṅku ro dhātūnāṃ ṣaṣṇāṃ samavāyājjāyate
tatra pṛthivīdhāturaṅku rasya kāṭhinyaṃ gandhaṃ ca janayati
abdhātuḥ snehaṃ rasaṃ ca janayati
tejodhātū rūpamauṣṇyaṃ ca
vāyudhātuḥ sparśanaṃ calanaṃ ca
ākāśadhāturavakāśaṃ śabdaṃ ca
ṛtudhāturyathāyogaṃ pṛthivyādikam
hetupanibandhanasya ca saṃgrāhakaṃ sūtram 'utpādādvā tathāgatānāmanutpādādvā sthitaivaiṣāṃ dharmāṇāṃ dharmatā dharmasthititā dharmaniyāmakatā ca pratītyasamutpādānulomatā' iti
tathāgatānāṃ buddhānāṃ mate dharmāṇāṃ kāryakāraṇarūpāṇāṃ yā dharmatā kāryakāraṇabhāvarūpā eṣotpādādanutpādādvāsthitā
yasminsati yadutpadyate yasminnasati yannotpadyate tattasya kāraṇasya kāryamiti
dharmatetyasya vivaraṇaṃ dharma sthititetyādi
dharmasya kāryasya kāraṇānatikrameṇa sthitiḥ
svārthikastalapratyayaḥ
dharmasya kāraṇasya kāryaṃ prati niyāmakatā
nanvayaṃ kāryakāraṇabhāvaścetanamantareṇa na saṃbhavatītyata uktaṃ pratītyeti
kāraṇe sati tatpratītya prāpya samutpādenulomatānusāritā yā saiva dharmatotpādādanutpādādvā dharmāṇāṃ sthitā
na cātra kaściccetanodhiṣṭhātopalabhyata iti sūtrārthaḥ
pratītyasamutpādasya hetūpanibandho yathā bījādaṅku roṅku rātkāṇḍaṃ kāṇḍānnālo nālādgarbhastataḥ śūkaṃ tataḥ puṣpaṃ tataḥ phalam
na cātra bāhye samudāye kāraṇaṃ bījādi kāryamaṅku rādi vā cetayate ahamaṅku raṃ nirvartayāmi ahaṃ bījena nirvatita iti
evamādhyātmike ṣvapi kāraṇadvayamavagantavyam
puraḥ sthite prameyābdhau granthavistarabhīrubhiḥ
iti nyāyenoparamyate
tadubhayanirodhaḥ tadanantaraṃ vimalajñānodayo vā muktiḥ
tannirodhopāyo mārgaḥ
sa ca tattvajñānam
tacca prācīnabhāvanābalādbhavatīti paramaṃ rahasyam
sūtrasyāntaṃ pṛcchatāṃ kathitaṃ bhavantaśca sūtrasyāntaṃ pṛṣṭavantaḥ sautrāntikā bhavantviti
bhagavatābhihitatayā sautrāntikasaṃjñā saṃjāteti
ke cana bauddhāḥbāhyeṣu gandhādiṣvāntareṣu rūpādiskandheṣu satsvapi tatrānāsthāmutpādayituṃ sarvaṃ śūnyamiti prāthamikānvineyānacakathadbhagavān dvitīyāṃstu vijñānamātragrahāviṣṭānvijñānamevaikaṃ saditi tṛtīyānubhayaṃ satyamityāsthitānvijñeyamanumeyamiti seyaṃ viruddhā bhāṣeti varṇayantaḥ vaibhāṣikākhyayā khyātāḥ
eṣā hi teṣāṃ paribhāṣā samunmiṣati
vijñeyānumeyatvavāde prātyakṣikasya kasyacidapyarthasyābhāvena vyāptisaṃvedanasthānābhāvenānumānapravṛttyanupapattiḥ sakala lokānubhavavirodhaśca
tataścārthoṃ dvividhaḥ grāhyodhyavaseyaśca
tatra grahaṇaṃ nirvikalpakarūpaṃ pramāṇam
kalpanāpoḍhatvāt
adhyavasāyaḥ savikalpakarūpo'pramāṇam
kalpanājñānatvāt
taduktam  kalpanāpoḍhamabhrāntaṃ pratyakṣaṃ nirvikalpakam
vikalpo vastunirbhāsādasaṃvādādupalpavaḥiti
grāhyaṃ vastu pramāṇaṃ hi grahaṇaṃ yaditonyathā
na tadvastu na tanmānaṃ śabdaliṅgendriyādijam
iti ca
nanu savikalpakasyāprāmāṇye kathaṃ tataḥ pravṛttasyārthaprāptiḥ saṃvādaścopapadyeyātāmiti cet na tadbhadram
maṇiprabhāviṣayamaṇivikalpanyāyena pāraṃparyeṇārthaprātilambhasaṃbhavena tadupapatteḥ
avaśiṣṭaṃ sautrāntikaprastāveprapañcitamiti neha pratanyate
na ca vineyāśayānurodhenopadeśabhedaḥ sāṃpradāyiko na bhavatīti bhaṇitavyam
yato bhaṇitaṃ bodhicittavivaraṇe  deśanā lokanāthānāṃ sattvāśayavaśānugāḥ
bhidyante bahudhā loka upāyairbahubhiḥ punaḥ
gambhīrottānabhedena kvaciccobhayalakṣaṇā
bhinnā hi deśanābhinnā śūnyatādvayalakṣaṇāiti
dvādaśāyatanapūjā śreyaskarīti bauddhanaye prasiddham  arthānupārjya bahuśo dvādaśāyatanāni vai
paritaḥ pūjanīyāni kimanyairiha pūjitaiḥ
jñānendriyāṇi pañcaiva tathā karmendriyāṇi ca
mano buddhiriti proktaṃ dvādaśāyatanaṃ buddhaiḥ
vivekavilāse bauddhamatamitthamabhyadhāyibauddhānāṃ sugato devo viśvaṃ ca kṣaṇabhaṅguram
āryasatyākhyayā tattvacatuṣṭayamidaṃ kramāt
duḥkhamāyatanaṃ caiva tataḥ samudayo mataḥ
mārgaścetyasya ca vyākhyā krameṇa śrūyatāmataḥ
duḥkhaṃ saṃsāriṇaḥ skandhāste ca pañca prakīrtitāḥ
vijñānaṃ vedanāṃ saṃjñā saṃskāro rūpameva ca
pañcendriyāṇi śabdādyā viṣayāḥ pañcamānasam
dharmāyatanametāni dvādaśāyatanāni tu
rāgādīnāṃ gaṇo yasmātsamudeti nṛṇāṃ hṛdi
ātmātmīyasvabhāvākhyaḥ sa syātsamudayaḥ punaḥ
kṣaṇikāḥ sarvasaṃskārā iti yā vāsanā sthirā
sa mārga iti vijñeyaḥ sa ca mokṣobhidhīyate
pratyakṣamanumānaṃ ca pramāṇadvitayaṃ tathā
catuṣprasthānikā bauddhāḥ khyātā vaibhāṣikādayaḥ
arthoṃjñānānvito vaibhāṣike ṇa bahu manyate
sautrāntike na pratyakṣagrāhyorthoṃ na bahirmataḥ
ākārasahitā buddhiryoṃgācārasya saṃmatā
ke valāṃ saṃvidaṃ svasthāṃ manyante madhyamāḥ punaḥ
rāgādijñānasaṃtānavāsanocchedasaṃbhavā
caturṇāmapi bauddhānāṃ muktireṣā prakīrtitā
kṛttiḥ kamaṇḍalurmauṇḍayaṃ cīraṃ pūrvāhṇabhojanam
saṃgho raktāmbaratvaṃ ca śiśriye bauddhabhikṣubhiḥ
athārhatadarśanam 
taditthaṃ muktakacchānāṃ matamasahamānā vivasanāḥ kathaṃcitsthāyitvamāsthāya kṣaṇikatvapakṣaṃ pratikṣipanti
yadyātmā kaścinnāsthīyeta sthāyī tadaihalaukikapāralaukikaphalasādhanasaṃpādanaṃ viphalaṃ bhavet
na hyetatsaṃbhavatyanyaḥ karotyanyo bhuṅkta iti
tasmādyohaṃ prākkarmākaravaṃ sohaṃ saṃprati tatphalaṃ bhuñja iti pūrvāparakālānuyāyinaḥ sthāyinastasya spaṣṭapramāṇāvasitatayā pūrvāparabhāga vikalakālakalāvasthitilakṣaṇa kṣaṇikatā parīkṣakai rarhadbhirna parigrahārhā
atha manyethāḥ pramāṇavattvādāyātaḥ pravāhaḥ ke na vāryate
iti nyāyena yatsattatkṣaṇikamityādinā pramāṇena kṣaṇikatāyāḥ pramitatayā tadanusāreṇa samānasaṃtānavartināmeva prācīnaḥ pratyayaḥ karmakartā taduttaraḥ pratyayaḥ phalabhoktā
na cātiprasaṅgaḥ
kāryakāraṇabhāvasya niyāmakatvāt
yathā madhurarasabhāvitānāmāmrabījānāṃ parikarṣitāyāṃ bhūmāvuptānāmaṅku rakāṇḍaskandhaśākhāpallavādiṣu taddvārā paraṃparayā phale mādhuryaniyamaḥ
yathā vā lākṣārasāvasiktānāṃ kārpāsabījādīnāmaṅku rādipāraṃparyeṇa kārpāsādau raktimaniyamaḥ
yathoktam  yasminneva hi saṃtāne āhitā karmavāsanā
phalaṃ tatraiva baghnāti kārpāse raktatā yathā
ku sume bījapūrāderyallākṣādyavasicyate
śaktirādhīyate tatra kācittāṃ kiṃ na paśyasi
tadapi kāśaku śāvalambanakalpam
vikalpāsahatvāt
jaladharādau dṛṣṭānte kṣaṇikatvamanena pramāṇena pramitaṃ pramāṇāntareṇa vā
nādyaḥ
bhavadabhimatasya kṣaṇikatvasya kvacidapyadṛṣṭacaratvena dṛṣṭāntasiddhāvasyānumānasyānutthānāt
na dvitīyaḥ
tenaiva nyāyena sarvatra kṣaṇikatvasiddhau satvānumānavaiphalyāpatteḥ
arthakriyākāritvaṃ sattvamityaṅgīkāre mithyāsarpadaṃśāderapyartha kriyākāritvena sattvāpātācca
ata evoktam utpādavyayaghrauvyayuktaṃ saditi
athocyate sāmarthyāsāmārthyalakṣaṇaviruddhadharmādhyāsāttatsiddhiriti tadasādhu
syādvādināmanekāntatā vādasyeṣṭatayā virodhāsiddheḥ
yaduktaṃ kārpāsādidṛṣṭānta iti tadukti mātram
yukte ranukteḥ
tatrāpi niranvayanāśasyānaṅgīkārācca
na ca saṃtānivyatireke ṇa saṃtānaḥ pramāṇapaduvīmupāroḍhamarhati
taduktam  sajātīyāḥ kramotpannāḥ pratyāsannāḥ parasparam
vyaktayastāsu saṃtānaḥ sa caika iti gīyate
na ca kāryakāraṇabhāvaniyametiprasaṅgaṃ bhaṅktu marhati
tathā upādhyāyabuddhayanubhūtasya śiṣyabuddhiḥ smarettadupacitakarmaphalamanubhavedvā
tathā ca kṛtapraṇāśākṛtābhyāgamaprasaṅgaḥ
taduktaṃ siddhasena vākyakāreṇa  kṛtapraṇāśākṛtakarmabhogabhavapramokṣasmṛtibhaṅgadoṣān
upekṣya sākṣātkṣaṇabhaṅgamicchannaho mahāsāha sikaḥ parosau
vīstu iti
kiṃ ca kṣaṇikatvapakṣe jñānakāle jñeyasyāsatvena jñeyakāle jñānasyāsattvena ca grāhyagrāhaka bhāvānupapattau sakalalokayātrāstamiyāt
na ca samasamayavartitā śaṅkanīyā
savyetaraviṣāṇa vatkāryakāraṇabhāvāsaṃbhavenāgrāhyasyālambanapratyayatvānupapatteḥ
atha bhinnakālasyāpi tasyākāra rpakatvena grāhyatvam tadapyapeśalam
kṣaṇikasya jñānasyākārārpakatāśrayatāyā durvacatvena sākārajñānavādapratyādeśāt
nirākārajñānavādepi yogyatāvaśena pratikarmavyavasthāyāḥ sthitatvāt
tathā hi pratyakṣeṇa viṣayākārarahitameva jñānaṃ pratipuruṣamahamahamikayāghaṭādigrāhakamanubhūyate na tu darpaṇādivatpratibimbākrāntam
viṣayākāradhāritatve ca jñānasyārthe dūranikaṭādivyavahārāya jalāñjalirvitīryeta
na cedamiṣṭāpādanameṣṭavyam
davīyānmahīdharo nedīyāndīrghoṃ bāhuriti vyavahārasya nirābādhaṃ jāgarukatvāt
na cākārādhāyakasya tasya davīyastvādiśālitayā tathā vyavahāra iti kathanīyam
darpaṇādau tathānupalambhāt
kiṃ cārthādupajāyamānaṃ jñānaṃ yathā tasya nīlākāratāmanukaroti tathā yadi jaḍatāmapi tarhyarthattadapi jaḍaṃ syāt
tathā ca vṛddhimiṣṭavato mūlamapi te naṣṭaṃ syāditi mahatkaṣṭamāpannam
athaitaddoṣaparijihīrṣayā jñānaṃ jaḍatāṃ nānukarotīti brūṣe hanta tarhi tasyā grahaṇaṃ na syādityekāmanusaṃdhitsatoparaṃ pracyayata iti nyāyāpātaḥ
nanu mā bhūjjaḍatāyā grahaṇam
kiṃ naśchinnam
tadagrahaṇepi nīlākāragrahaṇe tayo rbhedonekānto vā bhavet
nīlākāragrahaṇe cāgṛhītājaḍatā kathaṃ tasya svarūpaṃ syāt
aparathā gṛhītasya stambhasyāgṛhītaṃ trailokyamapi rūpaṃ bhavet
tadetatprameyajātaṃ prabhācandraprabhṛtibhirarhanmatānusāribhiḥ prameyakamalamārtaṇḍādau prakamāpṛ prabandhe prapañcitamiti granthabhūyastvabhayānnopanyastam
tasmātpuruṣārthābhilāṣukaiḥ puruṣaiḥ saugatī gatirnānugantavyā
api tvārhatyevārhaṇīyā
arhatsvarūpaṃ ca hemacandrasūribhirāptaniścāyālaṃkāre niraṭaṅki
sarvajño jitarāgādidoṣastrailokyapūjitaḥ
yathāsthitārthavādī ca devorhanparameśvaraḥiti
nanu na kaścitpuruṣaviśeṣaḥ sarvajñapadavedanīyaḥ pramāṇapaddhatimadhyāste
tatsadbhāvagrāhakasya pramāṇapañcakasya tatrānupalambhāt
tathā coktaṃ tautātitaiḥ sarvajño dṛśyate tāvannedānīmasmadādibhiḥ
dṛṣṭo na caikadeśosti liṅgaṃ vā yonumāpayet
na cāgamavidhiḥ kaścinnitya sarvajñabodhakaḥ
na ca tatrārthavādānāṃ tātparyamapi kalpyate
na cānyārthapradhānaistaistadastitvaṃ vidhīyate
na cānuvadituṃ śakyaḥ pūrvamanyairabodhitaḥ
anāderāgamasyārthoṃ na ca sarvajña ādimān
kṛtrimeṇa tvasatyena sa kathaṃ pratipādyate
atha tadvacanenaiva sarvajñojñaiḥ pratīyate
prakalpyeta kathaṃ siddhiranyonyāśrayayostayoḥ
sarvajñoktatayā vākyaṃ satyaṃ tena tadastitā
kathaṃ tadubhayaṃ sidhyetsiddhamūlāntarādṛte
asarvajñapraṇītāttu vacanānmūlavarjitāt
asarvajñamavagacchantaḥ svavākyoktiṃ na jānate
sarvajñasadṛśaṃ kaṃ cidyadi paśyema saṃprati
upamānena sarvajñaṃ jānīyāma tato vayam
upadeśopi buddhasya dharmādharmādigocaraḥ
anyathā nopapadyeta sārvajñayaṃ yadi nābhavat
evamarthāpattirapi pramāṇaṃ nātra yujyate
upadeśasya satyatvaṃ yato nādhyakṣamīkṣyate
ityādi atra pratividhīyate
yadabhyadhāyi tatsadbhāvagrāhakasya pramāṇapañcakasya tatrānupalambhāditi tadayuktam
tatsadbhāvāvedakasyānumānādeḥ sadbhāvāt tathā hi kaścidātmā sakalapadārthasākṣātkārī tadgrahaṇasvabhāvatve sati prakṣīṇapratibandhapratyayatvāt
yadyagdrahaṇasvabhāvatve sati prakṣīṇa pratibandhapratyayaṃ tattatsākṣātkāri yathāpagatatimirādipratibandhaṃ locanavijñānaṃ rūpasākṣātkāri
tadgrahaṇasvabhāvatve sati prakṣīṇapratibandhapratyayaśca kaścidātmā
tasmātsakalapadārthasākṣātkārīti na tāvadaśeṣārthagrahaṇasvabhāvatvamātmanosiddham
codanābalānnikhilārthajñānotpattayanyathānupapattayā sarvamanekāntātmakaṃ sattavāditi vyāptijñānotpattośca
codanā hi bhūtaṃ bhavantaṃ bhaviṣyantaṃsa sūkṣmaṃ vyavahitaṃ viprakṛṣṭhamityevaṃjātīyakamarthamavagamayatītyevaṃjātīyakai radhvaramīmāṃsāgurubhirvighipratiṣedha vicāraṇānibandhanaṃ sakalārthaviṣayajñānaṃ pratipadyamānaiḥ sakalārthagrahaṇasvabhāvakatvamātmāno bhyupagatam
na cākhilārthapratibandhakāvaraṇaprakṣayānupapattiḥ
samyagdarśanāditrayalakṣaṇasyāvaraṇaprakṣaya hetubhūtasya sāmagrīviśeṣasya pratitatvāt
anayā mudrayāpi kṣudropadravā vidrāvyāḥ
nanvāvaraṇaprakṣayavaśādaśeṣaviṣayaṃ vijñānaṃ viśadaṃ mukhyapratyakṣaṃ prabhavatītyuktaṃ tadayuktam
tasya sarvajñasyānādimuktatvenāvaraṇasyaivāsaṃbhavāditi cettanna
danādimuktatvasyaivāsiddheḥ 
na sarvajñonādimuktaḥ
muktatvādiramuktavat
vaddhāpekṣayā ca muktavyapadeśaḥ
tadrahite cāsyāpyabhāvaḥ syādākāśavat
nanvanādeḥ kṣityādikāryaparaṃparāyāḥ kartṛtvena tatsiddhiḥ
tathā hi kṣityādikaṃ sakartṛkaṃ kāryatvāddhaṭavaditi
tadapyasamīcīnam
kāryatvasyaivāsiddheḥ
na ca sāvayavatvena tatsādhanamityabhidhātavyam
yasmādidaṃ vikalpajālamavatarati
sāvayavatvaṃ kimavayavasaṃyogitvam avayavasamavāyitvam avayavajanyatvaṃ samavetadravyatvaṃ sāvayavabuddhiviṣayatvaṃ vā
na prathamaḥ
ākāśādāvanaikāntyāt
na dvitīyaḥ
sāmānyādau vyabhicārāt
na tṛtīyaḥ
sādhyāviśiṣṭatvāt
na caturthaḥ
vikalpayugalārgalagrahagalatvāt
samavāyasaṃbandhamātravad dravyatvaṃ samavetadravyatvamanyatra samavetadravyatvaṃ vā vivakṣitaṃ hetukriyate
ādye gaganādau vyabhicāraḥ
tasyāpi guṇādi samavāyatvadravyatvayoḥ saṃbhavāt
dvitīye sādhyāviśiṣṭatā
anyaśabdārtheṣu samavāyakāraṇa bhūteṣvavayaveṣu samavāyasya sādhanīyatvāt
tasya sāvayavabuddhiviṣayatvepi kāryatvābhāvāt
na ca niravayavatvepyasya sāvayavārthasaṃbandhena sāvayavabuddhiviṣayatvamaupacārikamityeṣṭavyam
niravayavatve vyāpitvavirodhātparamāṇuvat
kiṃ ca kimekaḥ kartā sādhyate kiṃ vāneke 
prathame prāsādādau vyabhicāraḥ
sthāpatyādīnāṃ bahūnāṃ puruṣāṇāṃ tatra kartṛtvopalambhāt
dvitīye bahūnāṃ viśvanirmātṛtve teṣu mitho vaimatyasaṃbhāvanāyā anirvāryatvādekai kasya vastunonyānyarūpatayā nirmāṇe sarvamasamañja samāpadyeta
sarveṣāṃ sāmarthyasāmyenaike naiva sakalajagadutpattisiddhāvitaravaiyarthyaṃ ca
taduktaṃ vītarāgastutau kartāsti kaścijjagataḥ sa caikaḥ sa sarvagaḥ sa svavaśaḥ sa nityaḥ
imāḥ ku hevākaviḍambanāḥ syuḥ  steṣāṃ na yeṣāmanuśāsaka stvam
vīstu  iti
anyatrāpi kartā na tāvadiha kopi yathecchayā vā dṛṣṭonyathā kaṭakṛtāvapi tatprasaṅgaḥ
kāryaṃ kimatra bhavatāpi ca takṣakādyai  rāhatya ca tribhuvanaṃ puruṣaḥ karoti
iti
tasmātprāguktakāraṇatritayabalādāvaraṇaprakṣaye sārvajñaṃ yuktam
na cāsyopadeṣṭrantarābhāvātsamya gdarśanāditritayānupapattiriti bhaṇanīyam
pūrvasarvajñapraṇītāgamaprabhavatvādamuṣyāśeṣārthajñānasya
na cānyonyāśrayādidoṣaḥ
āgamasarvajñaparaṃparāyā bījāṅku ravadanāditvāṅgīkārādityalam
ratnatrayapadavedanīyatayā prasiddhaṃ samyagdarśanāditritayamarhatpravacanasaṃgrahapare paramāgamasāre prarūpitaṃ samyagdarśanajñānacāritrāṇi mokṣamārga iti
vivṛtaṃ ca yogadevena
yena rūpeṇa jīvādyarthoṃ vyavasthitastena rūpeṇārhatā pratipādite tattvārthe viparītābhiniveśarahitatvādyaparaparyāyaṃ śraddhānaṃ samyagdarśanam
tattvārthasūtraṃ tatvārthaṃ śraddhānaṃ samyagdarśanamiti
anyadapi rucirjinoktatattveṣu samyak śraddhānamucyate
jāyate tannisargeṇa guroradhigamena vāiti
paropadeśanirapekṣamātmasvarūpaṃ nisargaḥ
vyākhyānādirūpaparopadeśajanitaṃ jñānamadhigamaḥ
yena svabhāvena jīvādayaḥ padārthā vyavasthitāstena svabhāvena mohasaṃśayarahitatvenāvagamaḥ samyagjñānam
yathoktam yathāvasthitatattvānāṃ saṃkṣepādvistareṇa vā
yovabodhastamatrāhuḥ samyagjñānaṃ manīṣiṇaḥiti
tajjñānaṃ pañcavidhaṃ matiśrutāvadhimanaḥparyāyake valabhedena
taduktam  matiśrutāvadhimanaḥparyāyake valāni jñānamiti
asyārthaḥ jñānāvaraṇakṣayopaśame satīndriyamanasī puraskṛtya vyāpṛtaḥ san yathārthaṃ manute sā mati
jñānāvaraṇakṣayopaśame sati matijanitaṃ spaṣṭaṃ jñānaṃ śrutam
samyagdarśanādiguṇajanitakṣayopaśamanimittamavacchinnaviṣayaṃ jñānamavadhiḥ irṣyāntarāyajñānāvaraṇakṣayopaśame sati paramanogatasyārthasya sphu ṭaṃ paricchedakaṃ jñānaṃ manaḥ paryāyaḥ
tapaḥkriyāviśeṣānyadarthaṃ sevante tapasvinastajjñānamanyajñānāsaṃsṛṣṭaṃ ke valam
tatrādyaṃ parokṣaṃ pratyakṣamanyat
taduktam  vijñānaṃ svaparābhāsi pramāṇaṃ bādhavarjitam
pratyakṣaṃ ca parokṣaṃ ca dvidhā jñeyaviniścayāt
antargaṇikabhedastu savistarastatraivāgame'vagantavyaḥ
saṃsaraṇakarmoṃcchittāvudyatasya śraddadhānasya jñānavataḥ pāpagamanakāraṇakriyānirvṛttiḥ samyakcaritram
tadetatsaprapañcamuktamarhatā  sarvathāvadyayogānāṃ tyāgaścāritramucyate
kīrtitaṃ tadahiṃsādivratabhedena pañcadhā
ahiṃsāsūnṛtāsteyabrahmacaryāparigrahāḥ
na yatpramādayogena jīvitavyaparopaṇam
carāṇāṃ sthāvarāṇāṃ ca tadahiṃsābrataṃ matam
priyaṃ pathyaṃ vacastathyaṃ sūnṛtaṃ bratamucyate
tattathyamapi no tathyamapriyaṃ cāhitaṃ ca yat
anādānamadattasyāsteyavratamudīritam
bāhyāḥ prāṇā nṛṇāmarthoṃ haratā taṃ hatā hi te
divyaudarikakāmānāṃ kṛtānumatakārikataiḥ
manovākkāyatastyāgo brahmāṣṭādaśadhā matam
sarvabhāveṣu mūrchāyāstyāgaḥ syādaparigrahaḥ
yadasatsvapi jāyeta mūrchayā cittavilpavaḥ
bhāvanābhirbhāvitāni pañcabhiḥ pañcadhā kramāt
mahāvratāni lokasya sādhayantyavyayaṃ padam
bhāvanāpañcakaprapañcanaṃ ca prarūpitam hāsyalobhabhayakrodhapratyākhyānairnirantaram
ālocya bhāṣaṇenāpi bhāvayetsūnṛtaṃ vratam
ityādinā
etāni samyagdarśanajñānacāritrāṇi militāni mokṣakāraṇaṃ na pratyekam
yathā rasāyanam
tathā cātra jñānaśraddhānācaraṇāni saṃbhūya phalaṃ sādhayanti na pratyekam
atra saṃkṣepatastāvajjīvājīvākhye dve tattve staḥ
tatra bodhātmako jīvaḥ
abodhātmakastvajīvaḥ
taduktaṃ padmanandinā  cidacid dve pare tattve vivekastadvivecanam
upādeyamupādeyaṃ heyaṃ heyaṃ ca ku rvataḥ
heyaṃ hi kartṛrāgādi tatkāryamavivekitā
upādeyaṃ paraṃ jyotirupayogaikalakṣaṇamaiti
sahūjacidrapapariṇatiṃ svīku rvāṇe jñānadarśane upayogaḥ
sa parasparapradeśānāṃ pradeśabandhātkarmaṇai kībhūtasyātmanonyatvapratipattikāraṇaṃ bhavati
sakalajīvasādhāraṇaṃ caitanyamupaśamakṣayakṣayopaśama vaśādaupaśamikakṣayātmakakṣāyaupaśamikabhāvena karmoṃdayavaśātkaluṣānyākāreṇa ca pariṇata jīvaparyāyavivakṣāyāṃ jīvasvarūpaṃ bhavati
yadavocadvācakācāryaḥ aupaśamikakṣāyikau bhāvau miśraśca jīvasya svatattva maudayikapāriṇāmikau ca tasū iti
anudayaprāptirūpe karmaṇa upaśame sati jīvasyotpadyamāno bhāva aupaśamikaḥ
yathā paṅke kaluṣatāṃ ku rvati katakādi dravyasaṃbandhādadhaḥ patite jalasya svacchatā
ārhatatattvānusaṃdhānavaśādrāgādipaṅkakṣālanena nirmalatāpādakaḥ kṣāyiko bhāvaḥ
karmaṇaḥ kṣaye sati jāyamāno bhāvaḥ kṣāyikaḥ yathā paṅkātpṛthagbhūtasya nirmalasya sphaṭikādibhājanāntargatasya jalasya svacchatā
yathā mokṣaḥ
ubhayātmā bhāvo miśraḥ
yathā jalasyārdhasvacchatā
karmoṃdaye sati bhavanbhāva audayikaḥ
karmoṃpaśamādyanapekṣaḥsahajobhāvaścetanatvādiḥpāriṇāmikaḥ
tadetadyathāsaṃbhavaṃ bhavyasyābhavyasya vā jīvasya svarūpamiti sūtrārthaḥ
taduktaṃ svarūpasaṃbodhane jñānādbhinno na nābhinno bhinnābhinnaḥ kathaṃcana
jñānaṃ pūrvāparībhūtaṃ soyamātmeti kīrtitaḥ
nanu bhedābhedayoḥ parasparaparihāreṇāvasthānādanyatarasyaiva vāstavatvādubhayātmakatvamayu ktamiti cet tadayuktam
bādhe pramāṇābhāvāt
anupalambho hi bādhakaṃ pramāṇam
na sosti
samasteṣu vastuṣvanekāntāṃtmakatvasya syādvādino mate suprasiddhatvādityalam
apare punarjīvājīvayoraparaṃ prapañcamācakṣate jīvākāśadharmā dharmapudgalāstikāyabhedāt
eteṣu pañcasu tattveṣu kālatrayasaṃbandhitayāstīti sthitivyapadeśaḥ
anekapradeśatvena śarīravatkāyavyapadeśaḥ
tatra jīvā dvividhāḥ saṃsāriṇo muktāśca
bhavādbhavāntaraprāptimantaḥ saṃsāriṇaḥ
te ca dvividhāḥ samanaskā amanaskāśca
tatra saṃjñinaḥ samanaskāḥ
śikṣākriyālāpagrahaṇarūpā saṃjñā
tadvidhurāstvamanaskāḥ
te cāmanaskā dvividhāḥ trasasthāvarabhedāt
tatra dvīndriyādayaḥ śaṅkhagaṇḍo lakaprabhṛtayaścaturvidhāstrasāḥ
pṛthivyaptejovāyuvanaspatayaḥ sthāvarāḥ
tatra mārgagata dhūliḥ pṛthivī
iṣṭakādiḥ pṛthivīkāyaḥ
pṛthivīkāyatvena yena gṛhītā sa pṛthivīkāyikaḥ
pṛthivīṃkāyatvena yo grahīṣyati sa pṛthivījīvaḥ
evamabādiṣvapi bhedacatuṣṭayaṃ yojyam
tatra pṛthivyādi kāyatvena gṛhītavanto grahīṣyantaśca sthāvarā gṛhyante na pṛthivyādipṛthivīkāyādayaḥ
teṣāmajīvatvāt
te ca sthāvarāḥ sparśanaike ndriyāḥ
bhavāntaraprāptividhurā muktāḥ
dharmādharmā kāśāstikāyāsta ekatvaśālino niṣkriyāśca dravyasya deśāntaraprāptihetavaḥ
tatra dharmādharmau prasiddhau
āloke nāvacchinne nabhasi lokākāśapadavedanīye tayoḥ sarvatrāvasthitiḥ
gatisthityupagraho dharmādharmayorupakāraḥ
ata eva dharmāstikāyaḥ pravṛttyanumeyaḥ
adharmāstikāyaḥ sthityanumeyaḥ
anyavastupradeśamadhyenyasya vastunaḥ praveśovagāhaḥ
tadākāśakṛtyam
sparśarasagandhavarṇavantaḥ pudgalāḥ tasū
te ca dvividhā aṇavaḥ skandhāśca
bhoktu maśakyā aṇavaḥ
dyaṇukādayaḥ skandhāḥ
tatra dyaṇukādiskandhabhedādaṇvādirūtpadyate
aṇvādisaṃghātād dyaṇukādirutpadyate
kvacidbhedasaṃghātābhyāṃ skandhotpattiḥ tasū ata eva pūrayanti galantīti pudgalāḥ
kālasyānekapradeśatvābhāvenāstikāyatvābhāvepi dravyatvamasti
tallakṣaṇayogāt
taduktaṃ guṇaparyāyavad dravyam  tasū iti dravyāśrayā nirguṇāguṇā tasū
yathā jīvasya jñānatvādidharmarūpāḥ pudgalasya rūpatvādisāmānyasvabhāvāḥ
dharmādharmākāśakālānāṃ yathāsaṃbhavaṃ gatisthityavagāhavartanāhetutvādisāmānyāni guṇāḥ
tasya dravyasyoktarūpeṇa bhavanaṃ paryāyaḥ
utpādastadbhāvaḥ pariṇāmaḥ paryāya iti paryāyāḥ
yathā jīvasya ghaṭādijñānasukhakleśādayaḥ
pudgalasya mṛtpiṇḍaghaṭādayaḥ
dharmādīnāṃ gatyādiviśeṣāḥ ata eva ṣaḍ dravyāṇīti prasiddhiḥ
ke cana sapta tattavānīti varṇayanti
tadāha jīvājīvāsravabandhasaṃvaranirjaramokṣāstattvāni
tasū iti
tatra jīvājīvau nirūpitau
āsravo nirupyateaudārikādikāyādicalana dvāreṇātmanaścalanaṃ yogapadavedanīyamāsravaḥ
yathā salilāvagāhi dvāraṃ jalādyāsravaṇakāraṇatvādāsrava iti
nigadyate tathā yogapraṇāḍikayā karmāsravatīti sa yoga āsravaḥ
yathārdraṃ vastraṃ samantādvātānītaṃ reṇujātamupādatte tathā kaṣāyajalārdra ātmā yogānītaṃ karma sarvapradeśaigṛhnāti
yathā vā niṣṭaptāyaḥpiṇḍo jale kṣiptombhaḥ samantād gṛhnāti tathā kaṣāyoṣṇo jīvo yogānītaṃ karma samantādādatte
kaṣati hinastyātmānaṃ ku gatiprāpaṇāditi kaṣāyaḥ krodho māno māyā lobhaśca
sa dvividhaḥ śubhāśubhabhedāt
atrāhiṃsādiḥ śubhaḥ kāyayogaḥ
satyamitahitabhāṣaṇādiḥ śubho vāgyogaḥ
arhatsiddhācāryoṃpādhyāyasādhunāmadheyapañcaparameṣṭhibhaktitaporuciśrutavinayādiḥ śubho manoyogaḥ
etadviparītastvaśubhastrividho yogaḥ
tadetadāsravabhedaprabhedajātaṃ kāyavāṅmanaḥ karmayogaḥ
sa āsravaḥ
śubhaḥ puṇyasya
aśubhaḥ pāpasya tasū ityādinā sūtrasaṃdarbheṇa sasaṃrambhamabhāṇi
apare tvevaṃ menireāsravayati puruṣaṃ viṣayeṣyindriyapravṛttirāsravaḥ
indriyadvārā hi pauruṣaṃ jyotirviṣayānspṛśadrūpādijñānarūpeṇa pariṇamata iti
mithyādarśanāviratipramādakaṣāyavaśādyogavaśāccātmā sūkṣmaikakṣetrāvagāhināmanantapradeśānāṃ pudgālānāṃ karmabandhayogyānāmādānamupaśleṣaṇaṃ yatkaroti sa bandhaḥ
taduktaṃ sakaṣāyatvājjīvaḥ karmabhāva yogyānpudgalānādatte sa bandhaḥ
tasū iti
tatra kaṣāyagrahaṇaṃ sarvabandhahetūpalakṣaṇārtham
bandhahetūnpapāṭha vācakācāryaḥ  mithyādarśanāviratipramādakaṣāyogā bandhahetavaḥ tasū iti mithyādarśanaṃ dvividhaṃ mithyākarmoṃdayātparopadeśānapekṣaṃ tattvāśraddhānaṃ naisargikamekam
aparaṃ paropadeśajam
pṛthivyādiṣaṭkopādānaṃ ṣaḍindriyāsaṃyamanaṃ cāviratiḥ
pañcasamiti triguptiṣvanutsāhaḥ pramādaḥ
kaṣāyaḥ krodhādiḥ
tatra kaṣāyāntāḥ sthityanubhavabandhahetavaḥ prakṛtipradeśabandhaheturyoṃga iti vibhāgāḥ
bandhaścaturvidha ityuktaṃ prakṛtisthityanubhavapradeśāstadvidhayaḥ tasū iti
yathā nimbaguḍādestiktatvamadhuratvādisvabhāva evamāvaraṇīyasya jñānadarśanāvaraṇatvamādityaprabhācchādakāmbhodharavatpradīpaprabhātirodhāyakaku mbhavacca
sadasadvedanīyasya sukhaduḥkhotpādakatvamasidhārāmadhulehanavat
darśane mahanīyasya tattvārthāśraddhānakāritvaṃ durjana  saṅgavat
cāritre mohanīyasyāsaṃyamahetutvaṃ madyamadavat
āyuṣo dehabandhakartṛtvaṃ jalavat
nāmno vicitranāmakāritvaṃ citrikavat
gotrasyoccanīcakāritvaṃ ku mbhakāravat
dānādīnāṃ vighnanidānatvamantarāyasya svabhāvaḥ kośādhyakṣavat
soyaṃ prakṛtibandhoṣṭavidho dravyakarmāvāntara bhedamūlaprakṛtivedanīyaḥ
tathāvocadumāsvātivācakācāryaḥ ādyojñānadarśanāvaraṇavedanīyamohanīyā yurnāmagotrāntarāyāḥ tasū iti
tadbhedaṃ ca samagṛhyātpañca navadvayaṣṭārviṃśaticaturdvi catvāriṃśaddvipañcabhedā yathākramam  tasū iti
etacca sarvaṃ vidyānandādibhirvivṛtamiti vistarabhayānna prastūyate
yathājāgomahiṣyādikṣīrāṇāmetāvantamanehasaṃ mādhuryasvabhāvādapracyuti sthitistathā jñānāvaraṇādīnāṃ mūlaprakṛtīnāmāditastisṛṇāmantarāyasya ca triṃśatsāgaropama koṭikoṭayaḥ parāsthitiḥ tasū ityādyuktakālā dardāntavatsvīyasvabhāvādupracyutisthiti
yathājāgomahiṣyādikṣīrāṇāṃ tīvramandādibhāvena svakāryakaraṇe sāmarthyaviśeṣonubhāvastathā karmapudgalānāṃ svakāryakaraṇe sāmarthyaviśeṣonubhāvaḥ
karmabhāvapariṇatapudgalaskandhānāmanantānta pradeśānāmātmapradeśānupraveśaḥ pradeśabandhaḥ
āsravanirodhaḥ saṃvaraḥ yenātmani praviśatkarma pratiṣidhyate sa guptisamityādiḥ saṃvaraḥ
saṃcārakāraṇāyogādātmano gopanaṃ guptiḥ
sā trividhā kāyavāṅmanonigrahabhedāt
prāṇipīḍāparihāreṇa samyagayanaṃ samitiḥ
seryābhāṣādibhedātpañcadhā
prapañcitaṃ ca hemacandrācāryaiḥ
lokātivāhite mārge cumbite bhāsvadaṃśubhiḥ
janturakṣārthamālokya gatirīryā matā satām
anavadyamṛtaṃ sarvajanīnaṃ mitabhāṣaṇam
priyā vācaṃyamānāṃ sā bhāṣāsamitirucyate
dvicatvāriṃśatā bhikṣādoṣairnityamadūṣitam
muniryadannamādatte saiṣaṇāsamitirmatā
āsanadīni saṃvīkṣya pratilaṅghaya ca yatnataḥ
gṛhṇīyānnikṣipeddhayāyetsādānasamitiḥ smṛtā
kaphamūtramalaprāyairnijantujagatītale
yatnādyadutsṛjetsādhuḥ sotsargasamitirbhavet
āsravaḥ srotaso dvāraṃ saṃvṛṇotīti saṃvaraḥ
iti nirāhuḥ
taduktamabhiyuktaiḥ  asravo bhavahetuḥ syātsaṃvaro mokṣakāraṇam
itīyamārhatī sṛṣṭiranyadasyāḥ prapañcanam
arjitasya karmaṇastapaḥprabhṛtibhirnirjaraṇaṃ nirjarākhyaṃ tattvam
cirakālapravṛttakaṣāyakalāpaṃ puṇyaṃ sukhaduḥkhe ca dehena jarayati nāśayati ke śolluñcanādikaṃ tapa ucyate
sā nirjarā dvividhā yathākālaupakramikabhedāt
tatra prathamā yasminkāle yatkarma phalapradatvenābhimataṃ tasminneva kāle phaladānādbhavantī nirjarā kāmādipākajeti ca jegīyate
yatkarma tapobalātsvakāmanayodayāvaliṃ praveśya prapadyate saupakramikanirjarā
yadāha  saṃsārabījabhūtānāṃ karmaṇāṃ jaraṇādiha
nirjarā saṃmatā dvedhā sakāmākāmanirjarā
smṛtā sakāmā yamināmakāmā tvanyadehināmaiti
mithyādarśanādīnāṃ vandhahetūnāṃ nirodhebhinavakarmābhāvānnirjarā hetusannidhānenārjitasya karmaṇo nirasanādātyantikakarmamokṣaṇaṃ mokṣaḥ
tadāhabandhahetvabhāvanirjarābhyāṃ kṛtsnakarmavipramokṣaṇaṃ mokṣaḥ tasū iti
tadanantaramūrdhve gacchatyālokāntāt  tasū
yathā hastadaṇḍādibhrāmipreritaṃ ku lālacakramuparatepi tasmistadbalādevasaṃskārakṣayaṃ bhramati tathā bhavasthenātmanāpavargaprāptaye bahuśo yatkṛtaṃ praṇidhānaṃ muktasya tadabhāvepi pūrvasaṃskārādālokāntaṃ gamanamupapadyate
yathā vā mṛttikālepakṛtagauravamalābudravyaṃ jaledhaḥ patati punarapetamṛttikā bandhamūrdhvaṃ gacchati tathā karmarahita ātmā asaṅgatvādūrdhvaṃ gacchati
bandhacchedāderaṇḍa bījabaccordhvaṃ gatisvabhāvāccāgniśikhāvat
anyonyaṃ pradeśānupraveśe satyavibhāgenāvasthānaṃ bandhaḥ
parasparaprāptimātraṃ saṅgaḥ
taduktaṃ pūrvaprayogādasaṅgatvādvandhacchedāttathā gatipariṇāmācca tasū
āviddhaku lālacakravadvyayapagatalepālābuvaderaṇḍabījavadagniśikhāvacca tasū iti
ata eva paṭhanti
gatvā gatvā nivartante candrasūryādayo grahāḥ
adyāpi na nivartante tvalokākāśamāgatāḥ
pana iti
anye tu gatasamastakleśatadvāsanasyānāvaraṇajñānasya sukhaikatānasyātmana uparideśāvasthānaṃ muktirityāsthiṣata
evamuktāni sukhaduḥkhasādhanābhyāṃ puṇyapāpābhyāṃ sahitāni nava padārthān ke canāṅgīcakruḥ
taduktaṃ siddhānte jīvājīvau puṇyapāpayutāvāsravaḥ saṃvaro nirjaraṇaṃ bandho mokṣaśca nava tattvānīti
saṃgrahe pravṛttā vayamuparatāḥ smaḥ
atra sarvatra saptabhaṅginayākhyaṃ nyāyamavatārayanti jaināḥ
syādasti syānnāsti syādasti ca nāsti ca syādavaktavyaḥ syādasti cāvaktavyaḥ syānnāsti cāvaktavyaḥ syādasti ca nāsti cāvaktavya iti
tatsarvamanantavīryaḥ pratyapīpadat  tadvidhānavivakṣāyāṃ syādastīti gatirbhavet
syānnāstīti prayogaḥ syāttanniṣedhe vivakṣite
krameṇobhayavāñchāyāṃ prayogaḥ samudāyabhāk
yugapattadvivakṣāyāṃ syādavācyamaśaktitaḥ
ādyāvācyavivakṣāyāṃ pañcamo bhaṅga iṣyate
antyāvācyavivakṣāyāṃ ṣaṣṭhabhaṅgasamudbhavaḥ
samuccayena yuktaśca saptamo bhaṅga ucyate
syācchabdaḥ khalvayaṃ nipātastiṅantapratirūpa ko'nekāntadyotakaḥ
yathoktam  vākyeṣvanekāntadyotī gamyaṃ prati viśeṣaṇam
syānnipātorthayogitvāttiṅantapratirūpakaḥiti
yadi punarekāntadyotakaḥ syācchabdoyaṃ syāttadā syādastīti vākye syātpadamanarthakaṃ syāt
anekāntadyotakatve tu syādasti kathaṃ cidastīti syātpadātkathaṃcidityayamarthoṃ labhyata iti nānarthakyam
tadāha  syādvādaḥ sarvathaikāntatyāgātkiṃ vṛttacidvidheḥ
saptabhaṅginayāpekṣo heyādeyaviśeṣakṛtaiti
yadi vastvastyekāntataḥ sarvathā sarvadā sarvatra sarvātmanāstīti nopāditsājihāsābhyāṃ kvacitkadācitke nacitpravarteta nivarteta vā
prāptāprāpaṇīyatvādaheyahānānupapatteśca
anekāntapakṣe tu kathaṃcitkacitke nacitsattvena hānopādāne prekṣāvatāmupapadyete
kiṃ ca vastunaḥ
sattvaṃ svabhāvaḥ asattvaṃ vetyādi praṣṭavyam
na tāvadastitvaṃ vastunaḥ svabhāva iti samasti
ghaṭostītyanayoḥ paryāyatayā yugapatprayogāyogāt
nāstīti prayogavirodhācca
evamanyatrāpi yojyam
yathoktam  ghaṭostīti na vaktavyaṃ sanneva hi yato ghaṭaḥ
nāstītyapi na vaktavyaṃ virodhātsadasattvayoḥ
ityādi
tasmāditthaṃ vaktavyaṃ sadasatsadasadanirvacanīyavādabhedena prativādinaścaturvidhāḥ
punarapyanirvacanīyamatena miśritāni sadasadādi matānīti trividhāḥtānprati kiṃ vastvastītyādiparyanuyoge kathaṃcidastītyādiprativacanasaṃbhavena te vādinaḥ sarve nirviṇṇāḥ santastūṣṇīmāsata iti saṃpūrṇārthaviniścāyinaḥ syādvādamaṅgīku rvatastatra tatra vijaya iti sarvamupapannam
yadabocadācāryaḥ syādvādamañjaryām anekāntātmakaṃ vastu gocaraḥ sarvasaṃvidām
ekadeśāviśiṣṭorthoṃ nayasya viṣayo mataḥ
nyāyānāmekaniṣṭhānāṃ pravṛttau śrutavartmani
saṃpūrṇārthaviniścāyi syādvastu śrutamucyateiti
anyonyapakṣapratipakṣabhāvādyathāpare matsariṇaḥ pravādāḥ
nayānaśeṣānaviśeṣamicchan na pakṣapātī samayastathārhataḥ
hemacandrakṛtadvitīyadvātriṃśikā vī stu ślo jinadttasūriṇā jainaṃ matamitthamuktam balabhogopabhogānāmubhayordānalābhayoḥ
antarāyastathā nidrā bhīrajñānaṃ jugupsitam
hiṃsā ratyaratī rāgadveṣāvaviratiḥ smaraḥ
śoko mithyātvameteṣṭādaśa doṣā na yasya saḥ
jino devo guruḥ samyak tattvajñānopadeśakaḥ
jñānadarśanacāritrāṇyapavargasya vartanī
syādvādasya pramāṇe dve pratyakṣamanumāpi ca
nityānityātmakaṃ sarvaṃ nava tattvāni sapta vā
jīvājīvau puṇyapāpe cāsravaḥ saṃvaropi ca
bandho nirjaraṇaṃ muktireṣāṃ vyākhyādhunocyate
cetanālakṣaṇo jīvaḥ syādajīvastadanyakaḥ
satkarmapudgalāḥ puṇyaṃ pāpaṃ tasya viparyayaḥ
āsravaḥ strotaso dvāraṃ saṃvṛṇotīti saṃvaraḥ
praveśaḥ karmaṇāṃ bandho nirjarastadviyojanam
aṣṭakarmakṣayānmokṣothāntarbhāvaśca kai ścana
puṇyasya saṃvare pāpasyāsrave kriyate punaḥ
labdhānantacatuṣkasya lokāgūḍhasya cātmanaḥ
kṣīṇāṣṭakarmaṇo muktirnavyāvṛttirjinoditā
sarajoharaṇā bhaikṣabhujo luñcitamūrdhajāḥ
śvetāmbarāḥ kṣamāśīlā niḥsaṅgā jainasādhavaḥ
luñcitāḥ picchikāhastāḥ pāṇipātrā digambarāḥ
ūrdhvāśino gṛhe dāturdvitīyāḥ syurjinarṣayaḥ
bhuṅkte na ke valī na strī mokṣameti digambaraḥ
prāhureṣāmayaṃ bhedo mahāñśvetāmbaraiḥ sahaiti
tadetadārhatamataṃ prāmāṇikagarhaṇamarhati
na hyekasminvastuni paramārthe sati paramārthasatāṃ yugapatsadasattvādidharmāṇāṃ samāveśaḥ saṃbhavati
na ca sadasattvayoḥ parasparaviruddhayoḥ samuccayāsaṃbhave vikalpaḥ kiṃ na syāditi vaditavyam
kriyā hi vikalpyate na vastviti nyāyāt
na ca enakāntaṃ jagatsarvaṃ herambanarasiṃhavat
iti dṛṣṭāntāvaṣṭambhavaśādeṣṭavyam
ekasmindeśe gajatvaṃ siṃhatvaṃ vā'parasminnaratvamiti deśabhedena virodhābhāvena tasyaikasmindeśa eva sattvāsattvādinānekāntatvābhidhāne dṛṣṭāntānupapatteḥ
nanu dravyātmanā satvaṃ paryāyātmanā tadabhāva ityubhayamapyupapannamiti cainmaivam
kālabhedena hi kasyācitsattvamasattvaṃ ca svabhāva iti na kaściddoṣaḥ
na caikasya hrasvatvadīrghatvavadanekāntatvaṃ jagataḥ syāditi vācyam
pratiyogibhedena virodhābhāvāt
tasmātpramāṇābhāvādyugapaṃtsattvāsattve parasparaviruddhe naikasminvastuni vastuṃ yukte 
evamanyāsāmapibhaṅgīnāṃ bhaṅgovagantavyaḥ
kiṃ ca sarvasyāsya mūlabhūtaḥ saptabhaṅginayaḥ svayamekontonekānto vā
ādye sarvamanekāntamiti pratijñāvyāghātaḥ
dvitīye vivakṣitārthāsiddhiḥ
anekāntatvenāsādhakatvāt
tathā ceyamubhayataḥpāśā rajjuḥ syādvādinaḥ syāt
api ca navatvasaptatvādinirdhāraṇasya phalasya tannirdhārayituḥ pramātuśca tatkaraṇasya pramāṇasya prameyasya ca navatvāderaniyame sādhu samarthitamātmanastīrthakaratvaṃ devānāṃpriyeṇārhatamatapravartake na
tathā jīvasya dehānurūpaparimāṇa tvāṅgīkāre yogabalādanekadehaparigrāhakayogiśarīreṣu pratiśarīraṃ jīvavicchedaḥ prasajyeta
manujaśarīraparimāṇo jīvo mataṅgajadehaṃ kṛtsnaṃ praveṣṭuṃ na prabhavet
kiṃ ca gajādiśarīraṃ parityajya pipīlikāśarīraṃ viśataḥ prācīnaśarīrasaṃniveśavināśopi prāpnuyāt
na ca yathā pradīpaprabhāviśeṣaḥ prapāprāsādādyudaravartisaṃkocavikāśavāṃstathājīvopi manujamataṅgajādiśarīreṣu syādityeṣitavyam
pradīpavadeva savikāratvenānityatvaprāptau kṛtapraṇāśākṛtābhyāgamaprasaṅgāt
evaṃ pradhānamalla nivarhaṇanyāyena jīvapadārthadrūṣaṇābhidhānadiśānyatrāpi dūṣaṇamutprekṣaṇīyam
tasmānnityanirdoṃṣa śrutiviruddhatvādidamupādeyaṃ na bhavati
taduktaṃ bhagavatā vyāsenanaikasminnasaṃbhavāt brasū iti
rāmānujena ca jainamatanirākaraṇaparatvena tadidaṃ sūtraṃ vyākāri
eṣa hi tasya siddhāntaḥ cidacidīśvarabhedena bhoktṛbhogyaniyāmakabhedena ca vyavasthitāstrayaḥ padārthā iti
taduktam  īśvaraścidaciśceti padārthatritayaṃ hariḥ
īśvaraściditi prokto jīvo dṛśyamacitpunaḥiti
apare punaraśeṣaviśeṣapratyanīkaṃ cinmātraṃ brahmaiva paramārthaḥ
tacca nityaśuddhabuddhamuktasvabhāvamapi tattvamasi chā ityādi sāmānādhikaraṇyādhigatajīvaikyaṃ badhyate mucyate ca
tadatiriktanānāvidhabhoktṛbhoktavyādibhedaprapañcaḥ sarvoṃpi tasminnavidyayā parikalpitaḥ sadeva somyedamagra āsīdekamevādvitīyam  chā ityādi vacananicayaprāmāṇyāditi bruvaṇā tarati śokamātmavit  cha ityādiśrutiśiraḥ śatavaśena nirviśeṣabrahmātmaikatvavidyayānādya vidyānivṛttimaṅgīku rvāṇāḥ
mṛtyoḥ sa mṛtyumāpnoti ya iha nāneva paśyati kā iti bhedanindāśravaṇena pāramārthikaṃ bhedaṃ nirācakṣāṇāṃ vicakṣaṇaṃmanyāstamimaṃ vibhāgaṃ na sahante
tatrāyaṃ samādhirabhidhīyate
bhavedetadevaṃ yadyavidyāyāṃ pramāṇaṃ vidyeta
nanvidamanādi bhāvarūpaṃ jñānanivartyamajñānamahamajño mānanyaṃ ca na jānāmīti pratyakṣapramāṇasiddham
taduktam  anādi bhāvarūpaṃ yadvijñānena vilīyate
tadajñānamiti prājñā lakṣaṇaṃ saṃpracakṣate
citsukhī  iti
na caitajjñānābhāvaviṣayamityāśaṅkanīyam
ko hyevaṃ brūyātprabhākarakarāvalambī bhaṭṭadattahasto vā
nādyaḥ  svarūpapararūpābhyāṃ nityaṃ sadasadātmake 
vastuni jñāyate kiṃ citkaiścidrūpaṃ kadācana
bhāvāntaramabhāvo hi kayacittu vyapekṣayā
bhāvāntarādabhāvonyo na kaścidanirūpaṇāt
iti vadatā bhāvavyatiriktasyābhāvasyānabhyupagamāt
na dvitīyaḥ
abhāvasya ṣaṣṭhapramāṇagocaratvena jñānasya nityānumeyatvena ca tadabhāvasya pratyakṣaviṣayatvānupapatteḥ
yadi punaḥ pratyakṣābhāvavādī kaścidevamācakṣīta taṃ pratyācakṣīta
ahamajña ityasminnanubhavehamityātmano'bhāvadharmitayā jñānasya pratiyogitayā cāvagatirasti na vā
asti cedvirodhādeva na jñānābhāvānubhavaḥ
na ceddharmipratiyogijñānasāpekṣo jñānābhāvānubhavaḥ sutarāṃ na saṃbhavati
tasyājñānasya bhāvarūpatve prāguktadaṣaṇābhāvādūyamanubhavo bhāvarūpājñānagocara evābhyupagantavya iti
tadetadgaganaromanthāyitam
bhāvarūpasyājñānasya jñānābhāvena samānayogakṣematvāt
tathā hi viṣayatvenāśrayatvena cājñānasya vyāvartakatayā pratyagarthaḥ pratipanno na vā
pratipannaścetsvarūpa jñānanivartyaṃ tadajñānamiti tasminpratipanne kathaṃkāramavatiṣṭhate
apratipannaścedvayāvarttakāśraya viṣayaśūnyamajñānaṃ kathamanubhūyeta
atha viśadaḥ svarūpāvabhāsa evājñānavirodhī nājñānena saha bhāsata ityāśrayaviṣayajñāne satyapi nājñānānubhavavirodha iti hanta tarhi jñānābhāvepi samānametadanyatrābhiniveśāt
tasmādubhayābhyupagatajñānābhāva evāhamajño mānanyaṃ ca na jānāmītyanubhavagocara ityabhyupagantavyam
astu tarhyanumānaṃ mānaṃvivādāspadaṃ pramāṇajñānaṃ svaprāgabhāvavyatiriktasvaviṣayāvaraṇasvanivartya svadeśagatavastvantarapūrvakaprakāśitārthaprakāśakatvādandhakāre prathamotpannapradīpaprabhāvaditi
tadapi na kṣodakṣamam
ajñānepyanabhimatājñānāntarasādhanepasiddhāntāpātāt
tadasādhanenaikāntikatvāt
dṛṣṭāntasya sādhanavikalatvācca
na hi pradīpaprabhāyā aprakāśitārtha prakāśakatvaṃ saṃbhavati
jñānasyaiva prakāśakatvāt
satyapi pradīpe jñānena viṣayaprakāśasaṃbhavāt
pradīpaprabhāyāstu cakṣurindriyasya jñānaṃ samutpādayato virodhisaṃtamasanirasanadvāreṇopakārakatvamātramevetya lamativistareṇa
pratiprayogaśca vivādādhyāsitamajñānaṃ na jñānamātrabrahmāśritam ajñānatvācchu ktikādyajñānavaditi
nanu śuktikādyajñānasyāśrayasya pratyagarthasya jñānamātrasvabhāvatvameveti cenmaivaṃ śaṅkiṣṭhāḥ
anubhūtirhi svasadbhāvenaiva kasyacidvastuno vyavahārānuguṇatvāpādanasvabhāvo jñānāvagatisaṃvidādyaparanāmā sakarmakonubhaviturātmano dharmāviśeṣaḥ
anubhaviturātmatvamātmavṛttiguṇaviśeṣasya jñānatva mityāśrayaṇāt
nanu jñānarūpasyātmanaḥ kathaṃ jñānaguṇakatvamiti cettadasāramayathā hi maṇidyumaṇiprabhṛti tejodravyaṃ prabhāvadrūpeṇavatiṣṭhamānaṃ prabhārūpaguṇāśrayaḥ
svāśrayādanyatrāpi vartamānatvena rūpavattvena ca prabhā dravyarūpāpi taccheṣatvanibandhanaguṇavyavahārā
evamayamātmā svaprakāśacidrūpa eva caitanyaguṇaḥ
tathā ca śrutiḥ sa yathā saindhavaghanonantaro'bāhyaḥ kṛtsnāḥ prajñānadhana eva
bṛ
atrāyaṃ puruṣaḥ svayaṃjyotirbhavati bṛ
na hi vijñāturvijñāterviparilopo vidyate bṛ atha yo vededaṃ jighrāṇīti sa ātmā chā yoyaṃ vijñānamayaḥ prāṇeṣu hṛdyantarjyoṃtiḥ puruṣaḥ bṛ
eṣa hi draṣṭā spraṣṭā śrotā ghrātā rasayitā mantā boddhā kartā vijñānātmā puruṣaḥ pra ityādikā
na ca anṛtena hi pratyūḍhāḥ chā iti śrutiravidyāyāṃ pramāṇamityāśrayituṃ śakyam
ṛtetaraviṣayo hyanṛtaśabdaḥ
ṛtaśabdaśca karmavacanaḥ
ṛtaṃ pibantau kā iti vacanāt
ṛtaṃ tadvayatiriktaṃ sāṃsārikālpaphalaṃ karmānṛtaṃ brahmaprāptivirodhi
ya etaṃ brahmalokaṃ na vindanti anṛtena hi pratyūḍhāḥ chā iti vacanāt
māyāṃ tu prakṛtiṃ vidyāt  śve ityādau māyā śabdo vicitrārthasargakaratriguṇātmakaprakṛtyabhidhāyako nānirvacanīyājñānavacanaḥ
tena māyāsahasraṃ tacchambarasyāśugāminā
bālasya rakṣatā dehamekai kāṃśena sūditam
vipu ityādau vicitrārthasargasamarthasya pāramārthikasaivāsurādyastraviśeṣasyaiva māyāśabdābhidheyatvopalambhāt
ato na kadācidapi śrutyā anarvacanīyājñānapratipādanam
nāpyaikyopadeśānyathānupapattyā
tattvaṃpadayoḥ saviśeṣabrahmābhidheyatvena viruddhayorjīvaparayoḥ svarūpaikyasya pratipattumaśakyatayā rthāpatteranudayadoṣadūṣitatvāt
tathā hi tatpadaṃ nirastasamastadoṣamanavadhikātiśayā saṃkhyeyakalyāṇaguṇāspadaṃ jagadudayavibhavalayalīlaṃ brahma pratipādayati
tadaikṣata bahu syāṃ prajāyeya chā ityādiṣu tasyaiva prakṛtatvāt
tatsamānādhikaraṇaṃ tvaṃpadaṃ cācidviśiṣṭajīvaśarīrakaṃ brahmācaṣṭe
prakāradvayaviśiṣṭaikavastuparatvātsāmānādhikaraṇyasya
nanu soyaṃ devadatta itivattattvamiti padayorviruddhabhāgatyāgalakṣaṇayā nirviśeṣasvarūpamātmaikyaṃ sāmānādhikaraṇyārthaḥ kiṃ na syāt
yathā soyamityatra tacchabdena deśāntarakālāntarasaṃbandhī puruṣaḥ pratīyate
idaṃśabdena ca saṃnihitadeśavartamānakālasaṃbandhī
tayoḥ sāmānādhikaraṇyenaikya mavagamyate
tatraikasya yugapadviruddhadeśakālapratītirna saṃbhavatīti dvayorapi padayoḥ svarūpaparatve svarūpasya caikyaṃ pratipattuṃ śakyam
evamatrāpi kiṃ ciñjatvasarvajñatvādiviruddhāṃśaprahāṇenā khaṇḍasvarūpaṃlakṣyata iti cet  viṣamoyamupanyāsaḥ
dṛṣṭāntepi virodhavaidhuryeṇa lakṣaṇāgandhāsaṃbhavāt
ekasya tāvad bhūtavartamānakāladvayasaṃbaṃndho na viruddhaḥ
deśāntarasthitirbhūtā saṃnihitadeśasthitirvartata iti deśabhedasaṃbandhavirodhaśca kālabhedena pariharaṇīyaḥ
lakṣaṇāpākṣepyekasyaiva padasya lakṣaṇatvāśrayaṇena virodhaparihāre padadvayasya lākṣaṇikatvasvīkāro na saṃgacchate
itarathaikasya vastunastattedaṃtāviśiṣṭa tvāvagāhanena pratyabhijñāyāḥ prāmāṇyānaṅgīkāre sthāyitvāsiddhau kṣaṇabhaṅgavādī bauddho vijayeta
evamatrāpi jīvaparamātmanoḥ śarīrātmabhāvena tādātmyaṃ na viruddhamiti pratipāditam
jīvātmā hi brahmaṇaḥ śarīratayā prakāratvādrahyātmakaḥ
ya ātmani tiṣṭhannātmanontaro yamātmā na veda yasyātmā śarīram  bṛbhā iti śrutyantarāt
atyalpamidamucyate
sarve śabdāḥ paramātmana eva bācakāḥ
na ca paryāyatvam
dvārabhedasaṃbhavāt
yathā hi jīvasya śarīratayā prakārabhūtāni devamanuṣyādisaṃsthānānīva sarvāṇi vastūnīti brahmātmakāni tāni sarvāṇi
ataḥ  devo manuṣyo yakṣo vā piśācoragarākṣasāḥ
pakṣī vṛkṣo latā kāṣṭhaṃ śilā tṛṇaṃ ghaṭaḥ paṭaḥ
ityādayaḥ sarve śabdāḥ prakṛtipratyayayogenābhidhāyakatayā prasiddhā loke tadvāccatayā pratīyamānatattatsaṃsthānavadvastumukhena tadabhimānijīvatadantaryāmiparamātmaparyantasaṃghātasya vācakāḥ
devādiśabdānāṃ paramātmaparyantatvamuktaṃ tattvamuktāvalyāṃ caturthasare  jīvaṃ devādiśabdo vadati tadapṛthaksiddhābhāvābhidhānānniṣkarṣābhāvayuktād bahuriha ca dṛḍho lokavedaprayogaḥ
ātmāsaṃbandhakāle sthitiranavagatā devamartyādimūrterjīvātmānupraveśājjagati vibhurapi vyākaronnāmarūpe
tattvamu iti
anena devādiśabdānāṃ śarīraviśiṣṭajīvaparyantatvaṃ pratipādya saṃsthānaikyādyabhāve tattvamu ityādinā śarīralakṣaṇaṃ darśayitvā śabdaistanvaṃśarūpaprabhṛtibhiḥ tattvamu  ityādinā viśvasyeśvarādapṛthaksiddhatvamupapādya niṣkarṣākū ta tattvamu ityādinā padyena sarveṣāṃ śabdānāṃ paramātmaparyantatvaṃ pratipāditaṃ tatsarvaṃ tata evāvadhāryam
ayamevārthaḥ samarthito vedārthasaṃgrahe nāmarūpaśrutivyākaraṇasamaye rāmānujena
kiṃ ca sarvapramāṇasya saviśeṣaviṣayatayā nirviśeṣavastuni na kimapi pramāṇaṃ samasti
nirvikalpapratyakṣepi saviśeṣameva vastu pratīyate
anyathā savikalpake soyamiti pūrvapratipannaprakāraviśiṣṭapratītyanupapatteḥ
kiṃ ca tattvamasyādivākyaṃ na prapañcasya bādhakam
bhrāntimūlakatvāt bhrāntiprayuktarajju sarpavākyavat
nāpi brahmātmaikyajñānaṃ nivartakam
tatra pramāṇābhāvasya prāgevopapādanāt
na ca prapañcasya satyatvapratiṣṭhāpanapakṣa ekavijñānena sarvavijñānapratijñāvyākopaḥ
prakṛtipuruṣamahadahaṃkāra tanmātrabhūtendriyacaturdaśabhuvanātmakabrahmāṇḍatadantaravartidevatiryaṅgamanuṣyasthāvarādisarvaprakārasaṃsthāna saṃsthitaṃ kāryamapi sarvaṃ brahmaiveti kāraṇabhūtabrahmātmajñānādeva sarvavijñānaṃ bhavatītyekavijñānena sarvavijñāna syopapannataratvāt
api ca brahmavyatiriktasya sarvasya mithyātve sarvasyāsattvādevaika vijñānena sarvavijñānapratijñā vādhyeta
nāmarūpavibhāgānarhasūkṣmadaśāvatprakṛtipuruṣaśarīraṃ brahma kāraṇāvastham
jagatastadāpattireva pralayaḥ
nāmarūpavibhāgavibhaktasthūlacidacidvastuśarīraṃ brahma kāryāvastham
brahmaṇastathāvidhasthūlabhāvaśca sṛṣṭirityabhidhīyate evaṃ ca kārya kāraṇayorananya tvamapyārambhaṇādhikaraṇe pratipāditamupapannataraṃ bhavati
nirguṇavādāścaprākṛtaheyaguṇaniṣedha viṣayatayā vyavasthitāḥ
nānātvaniṣedha vādāścaikasyaiva brahmaṇaḥ śarīratayā prakārabhūtaṃ sarvaṃ cetanācetanātmakaṃ vastviti sarvasyātmatayā sarvaprakāraṃ brahmaivāvasthitamiti sarvātmakabrahma pṛthagbhūtavastusadbhāvaniṣedhaparatvābhyupagamena pratipāditāḥ
kimatra tattvaṃ bhedo'bheda ubhayātmakaṃ vā
sarvaṃ tattvam
tatra sarva śarīratayā sarvaprakāraṃ brahmaivāvasthitamityabhedobhyupeyate
ekameva brahma nānābhūtacidacitprakārānnānātvenāvasthitamiti bhedābhedau
cidacidīśvarāṇāṃ svarūpasvabhāvavailakṣaṇyādasaṃkarācca bhedaḥ
tatra cidrapāṇāṃ ū jīvātmanāmasaṃku citāparicchinnanirmalajñānarūpāṇāmanādikarmarūpāvidyāveṣṭitānāṃ tattatkarmānurūpajñānasaṃkocavikāsau bhogyabhūtācitsaṃsargastadanuguṇasukhaduḥkhopabhogadvayarūpā bhoktṛtā bhagavatpratipattirbhagavatpadaprāptirityādayaḥ svabhāvāḥ
acidvastūnāṃ tu bhogyabhūtānāmacetanatva mapuruṣārthatvaṃ vikārāspadatvamityādayaḥ
parasyeśvarasya bhoktṛbhogyayorantaryāmirūpeṇāvasthāna maparicche dyajñānaiśvaryavīryaśaktitejaḥ prabhṛtyanavadhikātiśayāsaṃkhyeyakalyāṇaguṇagaṇatā svasaṃkalpa pravṛttasvetarasamastacidacidvastujātatāsvābhimatasvānurūpaikarūpadivyarūpaniratiśayavividhānantabhūṣaṇa tetyādayaḥ
veṅkaṭanāthena tvitthaṃ niraṭaṅki padārthavibhāgaḥ  dravyādravyaprabhedānmitamubhayavidhaṃ tadvidastattvamāhuḥ dravyaṃ dvedhā vibhaktaṃ jaḍamiti prācyama vyaktakālo
antyaṃ pratyakparākca prathamamubhayathā tatra jīveśabhedānnityā bhūtirmaticcetyaparamiha jaḍāmādimāṃ ke cidāhuḥ
tattvamu  tatra dravyaṃ daśāvatprakṛtiriha guṇaiḥ sattvapūrvairupetā kālobdādyākṛtiḥ syādaṇuravagatimāñjīva īśonya ātmā
saṃproktā nityabhūti striguṇasamadhikā sattvayuktā tathaiva jñāturjñeyāvabhāso matiriti kathitaṃ saṃgrahād dravyalakṣma
tattvamu  ityādinā
tatra cicchabdavācyā jīvātmānaḥ paramātmanaḥ sakāśadbhinnā nityāśca
tathā ca śrutiḥ dvā suparṇā sayujā sakhāyā muśve ityādikā
ata evoktaṃ nānātmāno vyavasthātaḥ vaiḥsū iti
tannityatvamapiśrutiprasiddham na jāyate mriyate vā vipaścinnāyaṃ bhūtvā bhavitā vā na bhūyaḥ
ajo nityaḥ śāśvato'yaṃ purāṇo na hanyate hanyamāne śarīre
kā iti
aparathā kṛtapraṇāśākṛtābhyāgamaprasaṅgaḥ
ata evoktaṃ vītarāgajanmādarśanāt  nyāsū iti
tadaṇutvamapi śruti prasiddham  bālāgraśatabhāgasya śatadhā kalpitasya ca
bhāgo jīvaḥ sa vijñeyaḥ sa cānantyāya kalyate
śve iti
ārāgramātraḥ puruṣaḥ śve aṇurātmā cetasā veditavyaḥ mu iti ca
acicchabdavācyaṃ dṛśyaṃ jaḍaṃ jagattrividhaṃ bhogyabhogopakaraṇabhogāyatanabhedāt
tasya jagataḥ kartoṃpādānaṃ ceśvarapadārthaḥ puruṣottamo vāsudevādipadavedanīyaḥ
tadupyuktam  vāsudevaḥ paraṃ brahma kalyāṇaguṇasaṃyutaḥ
bhuvanānāmupādānaṃ kartā jīvaniyāmakaḥiti
sa eva vāsudevaḥ paramakāruṇiko bhaktavatsalaḥ paramapuruṣastadapāsakānuguṇattatphalapradānāya u svalīlāvaśādarcāvibhavavyūha sūkṣmāntaryāmibhedena pañcadhāvatiṣṭhate
tatrārcā nāma pratimādayaḥ
rāmādyavatāro vibhavaḥ
vyūhaścurvidho vāsudevasaṃkarṣaṇapradyumnāniruddhasaṃjñakaḥ
sūkṣmaṃ saṃpūrṇaṣaḍguṇaṃ vāsudevākhyaṃ paraṃ brahma
guṇā apahatapāpmatvādayaḥ
sopahatāpāpmā vijaro vimṛtyurviśoko vijighatso'pipāsaḥ satyakāmaḥ satyasaṃkalpaḥ chā iti śruteḥ
antaryāmī sakalajīvaniyāmakaḥ
ya ātmani tiṣṭhannātmānamantaro yamayati bṛmā iti śruteḥ
tatra pūrvapūrvamūtyupāsanayā puruṣārthaparipanthiduritanicayakṣaye satyuttarottaramūtyupāstyadhikāraḥ
taduktam  vāsudevaḥ svabhakte ṣu vātsalyāttattadīhitam
adhikāryānuguṇyena prayacchati phalaṃ bahu
tadarthaṃ līlayā svīyāḥ pañcara  mūttīḥ karoti vai
pratimādikamarcā syādavatārāstu vaibhavāḥ
saṃkarṣaṇo vāsudevaḥ pradyumnaścāniruddhakaḥ
vyūhaścaturvidho jñeyaḥ sūkṣmaṃ saṃpūrṇaṣaḍguṇam
tedava vāsudevākhyaṃ paraṃ brahma nigadyate
aṃtaryāmī jīvasaṃstho jīvapreraka īritaḥ
ya ātmanīti vedāntavākyajālairnirūpitaḥ
arcoṃpāsanayā kṣipte kalmaṣedhikṛto bhavet
vibhavopāsane paścādvayūhopāstau tataḥ param
sūkṣme tadanu śaktaḥ syādantaryāmiṇamīkṣitum
tadupāsanaṃ ca pañcavidhamabhigamanamupādānamijyā svādhyāyo yoga iti śrīpañcarātrebhihitam
tatrābhigamanaṃ nāma devatāsthānamārgasya saṃmārjanopalepanādi
upādānaṃ gandhpuṣpādipūjā sādhanasaṃpādanam
ijyā nāma devatāpūjanam
svādhyāyo nāma arthānusaṃdhānapūrvako mantrajapo vaiṣṇavasūktastotrapāṭho nāmasaṃkīrtanaṃ tattvapratipādakaśāstrābhyāsaśca
yogo nāma devatānusaṃghānam
evamupāsanākarmasamuccītena vijñānena draṣṭṛdarśane naṣṭe bhagavadbhaktasya tanniṣṭhasya bhaktavatsalaḥ paramakāruṇikaḥ puruṣottamaḥ svayāthātmyānubhavānuguṇaniravadhikānandarūpaṃ punarāvṛttirahitaṃ svapadaṃ prayacchati
tathā ca smṛtiḥ  māmupetya punarjanma duḥkhālayamaśāśvatam
nāpnuvanti mahātmānaḥ saṃsiṃddhiṃ paramāṃ gatāḥ
bhagī iti
svabhaktaṃ vāsudevopi saṃprāpyānandamakṣayam
punarāvṛttirahitaṃ svīyaṃ dhāma prayacchati
iti ca
tadetatsarvaṃ hṛdi nidhāya mahopaniṣanmatāvalambanena bhagavaddhaudhāyanācāryakṛtāṃ brahmasūtrabṛttiṃ vistīrṇāmālakṣya rāmānujaḥ śārīrakamīmāṃsābhāṣyamakārṣīt
tatrāthāto brahmajijñāsā brasū iti prathamasūtrasyāyamarthaḥ atrāthaśabdaḥ pūrvavṛttakarmādhigamanānantaryārthaḥ
taduktaṃ vṛttikāreṇa vṛttātkarmādhigamādanantaraṃ brahma vividiṣatīti
ataḥśabdo hetvarthaḥ
adhītasāṅgavedasyā dhigatatadarthasya vinaśvaraphalātkarmaṇo viraktatvāddhetoḥ sthiramokṣābhilāṣukasya tadupāyabhūta  brahmajijñāsā bhavati
brahmaśabdena svabhāvato nirastasamastadoṣānavadhikātiśayāsaṃkhyeyakalyāṇa guṇaḥ puruṣottamobhidhīyate
evaṃ ca karmajñānasya tadanuṣṭhānasya ca vairāgyotpādanadvārā cittakalmaṣāpanayadvārā ca brahmajñānaṃ prati sādhanatvena tayoḥ kāryakāraṇatvena pūrvoṃttaramīmāṃsayoreka śāstratvam
ataeva vṛttikārā ekamevedaṃ śāstraṃ jaiminīyena ṣoḍaśalakṣaṇenetyāhuḥ
karmaphalasya kṣayitvaṃ brahmajñānaphalasya cākṣayitvaṃ parīkṣya lokānkarmacitānbrāhmaṇo nirveda māyānnāstyakṛtaḥ kṛtena mu ityādiśrutibhiranumānārthāpattyupabṛṃhitābhiḥ pratyapādi
ekai kanindayā karmaviśiṣṭasya jñānasya mokṣasādhanatvaṃ darśayati śrutiḥ andhaṃ tamaḥ praviśanti ye'vidyāmupāsate
tato bhūya iva te tamo ya u vidyāyāṃ ratāḥ
bṛī vidyāṃ cāvidyāṃ ca yastadvedobhayaṃ saha
avidyayā mṛtyuṃ tītvā vidyayāmṛtamaśrnute
ī ityādi
taduktaṃ pāñcarātrarahasye sa eva karuṇāsindhurbhagavān bhaktavatsalaḥ
upāsakānurodhena bhajate mūrtipañcakam
tadarcāvibhava vyūhasūkṣmāntaryāmisaṃjñakam
yadāśrityaiva cidvargastattajjñeyaṃ prapadyate
pūrvapūrvoṃditopāstiviśeṣa kṣīṇakalmaṣaḥ
uttarottarramūttīnāmupāstyadhikṛto bhavet
evaṃ hyaraharaḥ śrautasmārtadharmānusārataḥ
uktopāsanayā puṃsāṃ vāsudevaḥ prasīdati
prasannātmā harirbhaktyā nididhyāsanarūpayā
avidyāṃ karmasaṃghātarūpāṃ sadyo nivartayet
tataḥ svābhāvikāḥ puṃsāṃ te saṃsāratirohitāḥ
āvirbhavanti kalyāṇāḥ sarvajñatvādayo guṇāḥ
evaṃ guṇāḥ samānāḥ syurmuktānāmīśvarasya ca
sarvakartṛtvamevaikaṃ tebhyo deve viśiṣyate
muktāstu śeṣiṇi brahmaṇyaśeṣe śeṣarūpiṇaḥ
sarvānaśnuvate kāmān saha tena vipaścitāiti
tasmāttāpatrayāturairamṛtatvāya puruṣottamādipadavedanīyaṃ brahma jijñāsitavyamityuktaṃ bhavati
prakṛtipratyayau pratyayārthaṃ prādhānyena saha brūta itaḥ sanonyatreti vacanabalādicchāyā iṣyamāṇapradhānatvādiṣyamāṇaṃ jñānamiha vidheyam
tacca dhyānopāsanādiśabdavācyaṃ vedanaṃ na tu vākyajanyamāpātajñānam
padasaṃdarbhaśrāviṇo vyutpannasya vidhānamantareṇāpi prāptatvāt
ātmā vā are draṣṭavyaḥ śrotavyo mantavyo nididhyāsitavyaḥ bṛ ātmetyavopāsīta bṛ vijñāya prajñāṃ ku rvīta bṛ anuvidya vijānāti chā ityādiśrutibhyaḥ
atra śrotavya ityanuvādaḥ
adhyayanavidhinā sāṅgasya svādhyāyasya grahaṇedhītavedasya puruṣasya prayojana vadarthadarśanāttānnirṇayāya svarasata eva śravaṇe pravartamānatayā tasya prāptatvāt
mantavya iti cānuvādaḥ
śravaṇapratiṣṭhārthatvena mananasyāpi prāptatvāt
aprāpte śāstramarthavaditi nyāyāt
dhyānaṃ ca tailadhārāvadavicchinnasmṛtisaṃtānarūpam
dhruvā smṛtiḥ smṛtipratilambhe sarvagranthīnāṃ vipramokṣa iti dhruvāyāḥ smṛtereva mokṣopāyatvaśravaṇāt
sā ca smṛtirdarśanasamānākārā
bhidyate hṛdayagranthiśchidyante sarvasaṃśayāḥ
kṣīyante cāsya karmāṇi tasmin dṛṣṭe parāvare
mu  ityanenaikavākyatvāt
tathā ca ātmā vā are draṣṭavyaḥ vṛ ityanenāsyādarśanarūpatā vidhīyate
bhavati ca bhāvanā prakarṣātsmṛterdarśanarūpatvam
vākyakāreṇaitatsarvaṃ prapañaāicataṃ vedanamupāsanaṃ syādityādinā
tadeva dhyānaṃ viśinaṣṭi śrutiḥ  nāyamātmā pravacanena labhyo na medhayā na bahunā śrutena
yamevaiṣa vṛṇute tena lambhastasyaiva ātmā vivṛṇute tanūṃsvām
kaṭha iti
priyatama eva hi varaṇīyo bhavati
yathāyaṃ priyatama ātmānaṃ prāpnoti tathā svayameva bhagavānprayatata iti bhagavataivābhihitam  teṣāṃ satatayuktānāṃ bhajatāṃ prītipūrvakam
dadāmi buddhiyogaṃ taṃ yena māmupayānti te
bhagī iti
puruṣaḥ sa paraḥ pārtha bhaktyā lamyastvananyayā
bhagī iti ca
bhaktistu niratiśayānandapriyānanyaprayojanasakaletaravaitṛṣṇyavajjānaviśeṣa eva
tatsiddhiśca vivekādibhyo bhavatīti vākyakāreṇoktaṃ tallabdhirvivekavimokābhyāsakriyākalyāṇāna vasādānuddharṣebhyaḥ saṃbhavānnirvacanācceti
tatra viveko nāmādaṣṭādannātsattvaśuddhi uḥ
atra nirvacanama  āhāraśuddheḥ sattvaśuddhiḥ sattvaśuddhayā dhruvā smṛtiriti
vimokaḥ kāmānabhiṣvaṅgaḥ
śānta upāsīteti nirvacanam
punaḥ punaḥ saṃśīlanamabhyāsaḥ
nirvacanaṃ ca smārtamudāhṛtaṃ bhāṣyakāreṇa 'sadā tadbhāvanāvitaḥ gī iti
śrautasmārtakarmānuṣṭhānaṃ śaktitaḥ kriyā
kriyāvāneṣa brahmavidāṃ variṣṭha iti nirvacanam
satyārjavadayādānādīni kalyāṇāni
satyena labhyata ityādi nirvacanam
dainyaviparyayonavasādaḥ
nāyamātmā balahīnena labhyaḥ mu iti nirvacanam
tadviparyayajātuṣṭiruddharṣaḥ
tadviparyayonuddharṣaḥ
śānto dānta iti nirvacanam
tadevavaṃvidhaniyamaviśeṣasamāsāditapuruṣottamaprasādavidhvastatamaḥsvāntasyānanyaprayojanānavarata niratiśayapriyaviśadātmapratyayāvabhāsatāpannadhyānarūpayā bhaktyā puruṣottamapadaṃ labhyata iti siddham
taduktaṃ yāmunena ubhayaparikarmitasvāntasyaikāntikātyantika bhaktiyogo labhya iti
jñānakarmayogasaṃskṛtāntaḥkaraṇasyetyarthaḥ
kiṃ punarbrahma jijñāsitavyamityapekṣāyāṃ lakṣaṇamuktaṃ 'janmādyasya yataḥ' vrasū iti
janmādīti sṛṣṭisthitipralayam
tadguṇasaṃvijñāno bahuvrīhiḥ
asyācintyavividhavicitraracanasya niyatadeśakālabhogabrahyādistambaparyantakṣetrajñamiśrasya jagato yato yasmātsarveśvarānnikhila heyapratyanīkasvarūpātsatyasaṃkalpādyanavadhikātiśayāsaṃkhyeyakalyāṇaguṇātsarvajñātsarvaśakteḥ puṃsaḥ sṛṣṭisthitipralayāḥ pravartanta iti sūtrārthaḥ
itthaṃbhūte brahmaṇi kiṃ pramāṇamiti jijñāsāyāṃ śāstrameva pramāṇamityuktaṃ śāstrayonitvāt vrasū iti
śāstraṃ yoniḥ kāraṇaṃ pramāṇaṃ yasya tacchāstrayoni
tasya bhāvastattvaṃ tasmāt
brahmajñānakāraṇatvācchāstrasya tadyonitvaṃ brahmaṇa ityarthaḥ
na ca brahmaṇaḥ pramāṇantaragamyatvaṃ śaṅkituṃ śakyam
atīndriyatvena pratyakṣasya tatra pravṛttyanupapatteḥ
nāpi mahārṇavādikaṃ sakartṛkaṃ kāryatvāddhaṭavadityanumānam
tasya pūtikū ṣmāṇḍāyamānatvāt
tallakṣaṇaṃ brahma 'yato vā imāni bhūtāni' taḍha ityādivākyaṃ pratipādayatīti sthitam
yadyapi brahma pramāṇantaragocaratāṃ nāvatarati tathāpi pravṛtti nivṛttiparatvābhāve siddharūpaṃ brahma na śāstraṃ pratipādayituṃ prabhavatītyatatparyanuyogaparihāyoktaṃ  tattu samanvayāt  brasū  iti
tuśabdaḥ prasaktāśaṅkāvyāvṛttyarthaḥ
tacchāstrapramāṇakatvaṃ brahmaṇaḥ saṃbhavatyeva
ku taḥ samanvayāt
paramapuruṣārthabhūtasyaiva brahmaṇobhidheyatayānvayādityarthaḥ na ca pravṛttinivṛttyoranyataravirahiṇaḥ prayojanaśūnyatvam
svarūpapareṣvapi putraste jāto nāyaṃ sarpa ityādiṣu harṣaprāptibhayanivṛtti rūpaprayojanavattvaṃ dṛṣṭameveti na kiṃ cidanupapannam
diṅmātramatra pradarśitam
vistarastvākarādevā vagantavya iti vistārabhīruṇodāsyata iti sarvamanāku lam
atha pūrṇaprajñadarśanam 
tadetadrāmānujamataṃ jīvāṇutvadāsatv vedāpauruṣeyatvasiddhārthabodhakatvasvataḥpramāṇatva pramāṇatritvapañcarātropajīvyatvaprapañcabhedasatyatvādisāmye'pi paraspara viruddhabhedādipakṣatraya kakṣīkāreṇa kṣapaṇakapakṣanikṣiptamityupekṣamāṇaḥ 'sa ātmā tattva masi' chā ityādivedāntavākyajātasya bhaṅgyantareṇarthāntaraparatvamupapādya brahmamīmāṃsāvivaraṇavyājena ānandatīrthaḥ prasthanāntara māsthiṣata
tanmate hi dvividhaṃ tattvaṃ svatantraparatantrabhedāt
taduktaṃ tattvaviveke  svatantraṃ paratantraṃ ca dvividhaṃ tattvamiṣyate
svatantro bhagavānviṣṇurnirdoṃṣo'śeṣasadguṇaḥiti
nanu sajātīyavijātīyasvagatanānātvaśūnyaṃ brahma tattavamiti pratipādake ṣu vedānteṣu jāgaruke ṣu kathamaśeṣasadguṇatvaṃ kathyata iti cet maivam
bhedupramāpakabahapramāṇavirodhena teṣāṃ tatra prāmāṇyānupapatteḥ
tathā hi pratyakṣaṃ tāvadidamasmādbhinnam iti nīlapītāderbhedamadhyakṣayati
atha manyethāḥ  kiṃ pratyakṣaṃ bhedamevāvagāhate kiṃ vā dharmipratiyogighaṭitam   na prathamaḥ dharmipratiyogipratiprattimantareṇa tatsāpekṣasya bhedasyāśakyādhyavasāyātvāt
dvitīye'pi dharmipratiyogigrahaṇapuraḥsaraṃ bhedagrahaṇamathavā yugapattatsarvagrahaṇam   na pūrvaḥ buddherviramya vyāpārābhāvāt
anyonyāśrayaprasaṅgācca
nāpi caramaḥ kāryakāraṇabuddhayoyauṃgapadyābhāvāt
dharmipratītirhi bhedapratyayasya kāraṇam
evaṃ pratiyogipratītirapi
saṃnihite'pi dharmiṇa vyavahitapratiyogijñānamantareṇa bhedasyājñātattvenānvaya vyatirekābhyāṃ kāryakāraṇabhāvāvagamāt
tasmānna bhedapratyakṣaṃ suprasaramiti cet
kiṃ vastusvarūpabhedavādinaṃ prati imāni dūṣaṇāni uddhuṣya nte kiṃ vā dharmabhedavādinaṃ prati  prathame corāparādhānmāṇḍavyanigraha nyāyāpātaḥ
bhavadabhidhīyamānadūṣaṇānāṃ tadaviṣayatvāt
nanu vastusvarūpasyaiva bhedatve pratiyogisāpekṣatvaṃ na ghaṭate ghaṭavat
pratiyogisāpekṣa eva sarvatra bhedaḥ prathata iti cenna
prathamaṃ sarvato vilakṣaṇatayā vastusvarūpe jñāyamāne pratiyogyapekṣayā viśiṣṭavyavahāropapatteḥ
tathā hi parimāṇaghaṭitaṃ vastusvarūpaṃ prathamamavagamyate
paścātpratiyogi viśeṣāpekṣayā hrasvaṃ dīrghamiti tadeva viśiṣya vyavahārabhājanaṃ bhavati
taduktaṃ viṣṇutattvanirṇaye 'na ca viśeṣaṇaviśeṣyatayā bhedasiddhiḥ
viśeṣaṇaviśeṣyabhāvaśca bhedāpekṣaḥ
dharmipratiyogyapekṣayā bhedasiddhiḥ
bhedāpekṣaṃ ca dharmipratiyogitvamityanyonyāśrayatayā bhedasyāyuktiḥ
padārthasvarūpatvādbhedasya' ityādinā
ata eva gavārthino gavayadarśanānna pravartante go śabdaṃ ca na smaranti
na ca nīrakṣīrādau svarūpe gṛhyamāṇe bhedapratibhāso'pi syāditi bhaṇanīyam
samānābhihārādipratibandhakabalād bhedabhānavyavahārābhāvopapattiḥ
taduktam  atidūrātsāmīpyādindriyaghātānmano'navasthānāt
saukṣmyād vyavadhānādabhibhavātsamānā bhihārācca
sāṃkā atidūrāt  giriśikharavartiparvatādau atisāmīpyāt locanāñjānadau indriyaghātāt vidyudādau mano'navasthānāt kāmādyuplutamanaskasya sphītālokavartini ghaṭādau saukṣmyāt paramāṇvādau vyavadhānāt ku ḍayāntarhite abhibhavāt divā pradīpaprabhādau samānābhihārāt nīrakṣīrādau yathāvat grahaṇaṃ nāstītyarthaḥ
bhavatu vā dharmabhedavādastathāpi na kaściddoṣaḥ
dharmipratiyogigrahaṇe sati paścāttaddhaṭitabhedagrahaṇopapatteḥ
na ca parasparāśrayaprasaṅgaḥ
parānanapekṣya prabhedaśālino vastuno grahaṇe sati dharmabhedabhānasaṃbhavāt
na ca dharmabhedavāde tasya tasya bhedasya bhedāntarabhedyatvenānavasthā duravasthā syādityāstheyam
bhedāntaraprasaktau mūlābhāvāt
bhedabhedinau bhinnāviti vyavahārādarśanāt
na caikabhedabalenānyabhedānumānam
dṛṣṭāntabhedāvighātenotthāne doṣābhāvāt
so'yaṃ piṇyākayācanārthaṃ gatasya khārikātaila dātṛtvābhyupagama iva
dṛṣṭāntabhedavimarde tvanutthānameva
na hi varavighātāya kanyodvāhaḥ
tasmānmūlakṣayābhāvādanavasthā na doṣāya
anumānenāpi bhedo'vasīyate
parameśvaro jīvād bhinnaḥ
taṃ prati sevyatvāt
yo yaṃ prati sevyaḥ sa tasmād bhinnaḥ
yathā bhṛtyādrājā
na hi sukhaṃ me syād duḥkhaṃ me na manāgapi iti puruṣārthamarthayamānāḥ puruṣāḥ sthapatipadaṃ kāmayamānāḥ satkārabhājo bhaveyuḥ
pratyuta sarvānarthabhājanaṃ bhavanti
yaḥ svasyātmano hīnatvaṃ parasya guṇotkarṣaṃ ca kayayati sa stutyaḥ prītaḥ stāvakasya tasyābhīṣṭaṃ prayacchati
tadāha  ghātayanti hi rājāno rājāhamiti vādinaḥ
dadatyakhilamiṣṭaṃ ca svaguṇotkarṣavādinām
evaṃ ca parameśvarābhedatṛṣṇayā viṣṇorguṇotkarṣasya mṛgatṛṣṇikāsamatvābhidhānaṃ vipulakadalīphala lipsayā jihvācche danamanuharati
etādṛśaviṣṇuvidveṣaṇādandhatamasapraveśaprasaṅgāt
tadetatpratipāditaṃ madhyamandireṇa mahābhāratatātparyanirṇaye anādidveṣiṇo daityā viṣṇau dveṣo vivardhitaḥ
tamasyandhe pātayati daityānante viniścayāt
mabhātā iti
sā ca sevā aṅkananāmakaraṇabhajanabhedāt trividhā
tatrāṅkanaṃ nārāyaṇāyudhādīnāṃ tadrapasmaraṇārthamapekṣitārthasiddhūyarthaṃ ca
tathā ca śākalyasaṃhitāpariśiṣṭam  cakraṃ bibhartti puruṣo'bhitaptaṃ balaṃ devānāmamṛtasya viṣṇoḥ
sa yāti nākaṃ duritābadhūya viśanti yadyatayo vītarāgāḥ
devāso yena vidhṛtena bāhunā sudarśanena prayātāstamāyan
yenāṅkitā manavo lokasṛṣṭiṃ vitanvanti brāhmaṇāstadvahanti
tadviṣṇoḥ paramaṃ padaṃ yena gacchanti lāñchitāḥ
urukramasya cihnairaṅkitā loke subhagā bhavāmaḥiti
'ataptatanūrna tadāmo aśnute śritāsa idvahantastatsamāsata' taiā iti taittirīyakopaniṣacca
sthānaviśeṣaścāgneyapurāṇe pradarśitaḥ  dakṣiṇe tu kare vipro bibhṛyācca sudarśanam
savyena śaṅkhaṃ bibhṛyāditi brahmavido viduḥ 
anyatra cakradhāraṇe mantraviśeṣaśca darśitaḥ  sudarśana mahājvāla koṭisūryasamaprabhaḥ  ajñānāndhasya me nityaṃ viṣṇomārgaṃ pradarśaya
tvaṃ purā sāgarotpanno viṣṇunā vidhṛtaḥ kare
namitaḥ sarvadevaiśca pāñcajanya namo'stu te
nāmakaraṇaṃ putrādīnāṃ ke śavādināmnā vyavahāraḥ sarvadā tannāmānusmaraṇārtham
bhajanaṃ daśavidhaṃ vācā satyaṃ hitaṃ priyaṃ svādhyāyaḥ kāyena dānaṃ paritrāṇaṃ parirakṣaṇaṃ manasā dayā spṛhā śraddhā ceti
atraikai kaṃ niṣpādya nārāyaṇe samarpaṇaṃ bhajanam
taduktam
aṅkanaṃ nāmakaraṇaṃ bhajanaṃ daśadhā ca tat
evaṃ jñeyatvādināpi bhedo'numātavyaḥ
tathā śrutyāpi bhedo'vagantavyaḥ
'satyamenamanu viśve madanti rātiṃ devasya gṛhṇato maghonaḥ' satyaḥ so asya mahimā gṛṇe śavo yajñeṣu viprarājye' 'satya ātmā satyo jīvaḥ satyaṃ bhidā satyaṃ bhidā satyaṃ bhidā maivāruvaṇyo maivāruvaṇya maivāruvaṇya' iti mokṣānandabhedapratipādaka śrutibhyaḥ
idaṃ jñānamupāśritya mama sādharmyamāgatāḥ
sarge'pi nopajāyante pralaye na vyathanti ca
gī 'jagadvyāpāravarjam' ' prakaraṇādasaṃnihitatvācca' brasū ityādibhyaśca
na ca 'brahma veda brahmaiva bhavati' mu iti śrutibalājjīvasya pāramaiśvaryaṃ śakyaśaṅkam
'saṃpūjya brāhmaṇaṃ bhakatyā śūdro'pi brāhmaṇo bhavet' itivad vṛṃhito bhavatītyarthaparatvāt
nanu prapañco yadi vidyeta nivarteta na saṃśayaḥ
māyāmātramidaṃ dvaitamadvaitaṃ paramārthataḥ
māṇḍū kyakārikā  iti vacanād dvaitasya kalpitatvamavagamyata iti cetsatyam
bhāvamanabhisaṃghāyābhidhānāt
tathā hi yadyayamutpadyeta tarhi nivarteta na saṃśayaḥ
tasmādanādirevāyaṃ prakṛṣṭaḥ pañcavidho bhedaprapañcaḥ
na cāyamavidyamānaḥ
māyāmātratvāt
māyeti bhagavadicchocyate
mahāmāyetyavidyeti niyatirmoṃhinīti ca
prakṛtirvāsanetyeva tavecchānanta kathyate
prakṛtiḥ prakṛṣṭakaraṇādvāsanā vāsayedyataḥ
a ityukto haristasya māyāvidyeti saṃjñinā
māyetyuktā prakṛṣṭatvātprakṛṣṭe hi mayābhidhā
viṣṇoḥ prajñaptirevaikā śabderetairudīryate
prajñāptirūpo hi hariḥ sā ca svānandalakṣaṇā
ityādivacananicayaprāmāṇyabalāt
saiva prajñā mānatrāṇakartrī ca yasya tanmāyāmātram
tataśca parameśvareṇa jñānatvādrakṣitatvācca na dvaitaṃ bhrāntikalpitam
na hīśvare sarvasya bhrāntiḥ saṃbhavati
viśeṣadarśananibandhanatvād bhrānteḥ
tarhi tadvyapadeśaḥ kathamityatrottaramadvaitaṃ paramārthata iti
paramārthata iti paramārthāpekṣayā
tena sarvasmāduttamasya viṣṇutattvasya samabhyadhikaśūnyatvamuktaṃ bhavati
tathā ca paramā śrutiḥ  jīveśvarabhidā caiva jaḍeśvarabhidā tathā
jīvabhedo mithaścaiva jaḍajīvabhidā tathā
mithaśca jaḍabhedo yaḥ prapañco bhedapañcakaḥ
so'yaṃ satyo'pyanādiśca sādiścennāśamāpnuyāt
na ca nāśaṃ prayātyeṣa na cāsau bhrāntikalpitaḥ
kalpitaścennivarteta na cāsau vinivartate
dvaitaṃ na vidyata iti tasmādajñānināṃ matam
mataṃ hi jñānināmetanmitaṃ trātaṃ hi viṣṇunā
tasmānmātramiti proktaṃ paramo harireva tu
ityādi
tasmādviṣṇoḥ sarvoṃtkarṣa eva tātparyaṃ sarvāgamānām
etadevābhisaṃghāyābhihitaṃ bhagavatā  dvāvimau puruṣau loke kṣaraścākṣara eva ca
kṣaraḥ sarvāṇi bhūtāni kū ṭastho'kṣara ucyate
uttama puruṣastvanyaḥ paramātmetyudāhṛtaḥ
yo lokatrayamāviśya vibharttyavyaya īśvaraḥ
yasmātkṣaramatīto'hamakṣarādapi cottamaḥ
ato'smi loke vede ca prathitaḥ puruṣottamaḥ
yo māmevamasaṃmūḍho jānāti puruṣottamam
sa sarvavidbhajati māṃ sarvabhāvena bhārata
iti guhyatamaṃ śāstramidamuktaṃ mayānagha
etad buddhvā buddhimānsyātkṛtakṛtyaśca bhārata
gī iti
mahāvarāhe'pi  mukhyaṃ ca sarvavedānāṃ tātparyaṃ nīpatau pare
utkarṣe tu tadanyatra tātparyaṃ syādavāntaramaiti
yuktaṃ ca viṣṇoḥ sarvoṃtkarṣe mahātātparyam
mokṣo hi sarvapuruṣārthoṃttamaḥ
dharmārthakāmāḥ sarve'pi na nityā mokṣa eva hi
nityastasmāttadarthāya yateta matimānnaraḥ
iti bhāllaveyaśruteḥ
mokṣaśca viṣṇuprasādamantareṇa na labhyate
yasya prasādātpararmāttirūpādasmātsaṃsāranmucyate nāpareṇa
nārāyaṇo'sau paramo vicintyo mumukṣubhiḥ karmapāśādamuṣmāt
iti nārāyaṇaśruteḥ
tasminprasanne kimihāstyalabhyaṃ dharmārthakāmairalamalpakāste
samāśritād brahmataroranantāt niḥsaṃśayaṃ yuktiphalaṃ prayānti
vipu iti viṣṇupurāṇokte śca
prasādaśca guṇotkarṣajñānādeva nābhedajñānādityuktam
na ca tattvamasyāditādātmyavyākopaḥ
śrutitātparyāparijñānavijṛmbhaṇāt
āha nityaparokṣaṃ tu tvacchabdo hyaviśeṣataḥ
tvaṃśabdaścāparokṣārthaṃ tayoraikyaṃ kathaṃ bhavet
ādityo yūpa itivatsādṛśyārthā tu sā śrutiḥ
tathā ca paramā śrutiḥ  jīvasya paramaikyaṃ tu buddhisārupyameva tu
ekasthānaniveśo vā vyaktisthānamapekṣya saḥ
na svarūpaikatā tasya yuktasyāpi virupataḥ
svātantryapūrṇate'lpatvapāratantrye virupate
athavā tattvamasītyatra sa evātmā svātantryādiguṇopetatvāt
atattvamasi tvaṃ tatra bhavasi tadrahitatvādityekatvamatiśayena nirākṛtam
tadāha atatvamiti vā che dastenaikyaṃ sunirākṛtam
tasmād dṛṣṭāntanavake'pi sa yathā śaku niḥ sūtreṇa prabaddhaḥ' chā iyādinā bheda eva dṛṣṭāntābhighānānnāyamabhedopadeśa iti tattvavādarahasyam
tathā ca mahopaniṣad yathā pakṣī ca sūtraṃ ca nānāvṛkṣarasā yathā
yathā nadyaḥ samudrāśca yathā jīvamahīruhau
yathāṇimā ca dhānā ca śuddhodalavaṇe yathā
corāpahāryau ca yathā yathā puṃviṣayāvapi
yathājño jīvasaṃghaśca prāṇadeśca niyāmakaḥ
tathā jīveśvarau bhinnau sarvadaiva vilakṣaṇau
tathāpi sūkṣmarūpatvānna jīvātparamo hariḥ
bhedena mandadṛṣṭīnāṃ dṛśyate prerako'pi san
vailakṣaṇyaṃ tayojñātvā mucyate badhyate'nyathāiti
brahmā śivaḥ surādyāśca śarīrakṣaraṇatkṣarāḥ
lakṣmīrakṣaradehatvādakṣarā tatparo hariḥ
svātantryaśaktivijñānasukhādyairakhilairguṇaiḥ
niḥsīmatvena te sarve tadvaśāḥ sarvadaiva ca
viṣṇuṃ sarvaguṇaiḥ pūrṇaṃ jñātvā saṃsāravarjitaḥ
nirduḥkhānandabhuṅ nityaṃ tatsamīpe sa modate
muktānāṃ cāśrayo viṣṇuradhiko'dhipatistathā
tadvaśā eva te sarve sarvadaiva sa īśvaraḥ
iti ca
ekavijñānena sarvavijñānaṃ ca pradhānatvakāraṇatvādinā yujyate na tu sarva mithyātvena
na hi satyajñānena mithyājñānaṃ saṃbhavati
yathā pradhānapuruṣāṇāṃ jñānājñānābhyāṃ grāmo jñāto'jñāta ityevamādivyapadeśo dṛṣṭa eva
yathā ca kāraṇe pitari jñāte jānātyasya putramiti
yathā vā sādṛśyādekastrījñānād anyastrījñānamiti
tadeva sādṛśyamatrāpi vivakṣitaṃ 'yathā somyaike na mṛtpiṇḍena sarvaṃ mṛnmayaṃ vijñātaṃ syāt' chā ityādinā
anyathā 'somyaike na mṛtpiṇḍena sarvaṃ mṛnmayaṃ vijñātam' ityatra eka piṇḍaśabdau vṛthā prasajyeyātām
mṛdā vijñātayā' ityetāvataiva vākyasya pūrṇatvāt
na ca 'vācārambhaṇaṃ vikāro nāmadheyaṃ mṛttike tyeva satyam' chā ityetatkāryasya mithyātvamācaṣṭaṃ ityeṣṭavyam
vācārambhaṇaṃ vikāro yasya tadavikṛtaṃ nityaṃ nāmadheyaṃ mṛttike tyādikamityetadvacanaṃ satyamityarthasya svīkārāt
aparathā nāmadheyamitiśabdayorvaiyarthya prasajyeta
ato na ku trāpi jagato mithyātvasiddhiḥ
kiṃ ca prapañco mithyetyatra mithyātvaṃ tathyamatathyaṃ vā prathame satyādvaitabhaṅga prasaṅgaḥ
carame prapañcasatyatvāpātaḥ
nanvanityaṃtvaṃ nityamanityaṃ vā
ubhayathāpyanupapattirityākṣepavadayamapi nityasama jātibhedaḥ syāt
taduktaṃ nyāyanirmāṇavedhasānityamanityabhāvādanitye nityatvopapatternityasamaḥ' nyāsū iti
tārki karakṣāyāṃ ca  dharmasya tadūtadrapavikalpānupapattitaḥ
dharmiṇastadviśiṣṭatvabhaṅgo nityasamo bhavetaiti
asyāḥ saṃjñāyā upalakṣaṇatvamabhipretyābhihitaṃ pravodhasiddhāvanvarthitvāttūparañjakadharmasameti
tasmādasaduttaramiti cet  aśikṣitatrāsanametat
duṣṭatvamūlānirūpaṇāt
tad dvividhaṃ sādhāraṇamasādhāraṇaṃ ca
tatrādyaṃ svavyāghātakam
dvitīyaṃ tribidhaṃ yuktāṅgahīnatvamayuktāṅgādhikatvamaviṣayavṛttitvaṃ ceti
tatra sādhāraṇamasaṃbhavitameva
uktasyākṣepasya svātmavyāpanānulambhāt
evamasādhāraṇamapi
ghaṭasya nāstitāyāṃ nāstitoktau astitvavatprakṛte'pyupapatteḥ
nanu prapañcasya mithyātvamabhyupeyate nāsattvamiti cet tadetatso'yaṃ śiraśche de'pi śataṃ na dadāti viṃśatipañcakaṃ tu prayacchatīti śākaṭikavṛttāntamanuharet
mithyātvāsattvayoḥ paryāyatvādi tyalamatiprapañcena
tatra 'athāto brahmajijñāsā' brasū iti prathamasūtrasyāyamarthaḥ
tatrāthaśabdo maṅgalārthoṃ'dhikārānantaryārthaśca svīkriyate
ataḥśabdo hetvarthaḥ
taduktaṃ gāruḍe athātaḥśabdapūrvāṇi sūtrāṇi nikhilānyapi
prārabhyante niyatyaiva tatkimatra niyāmakam
kaścārthastu tayorvidvankathamuttamatā tayoḥ
etadākhyāhi me brahmanyathā jñāsyāmi tattvataḥ
evamukto nāradena brahmā provāca sattamaḥ
ānantaryādhikāre ca maṅgalārthe tathaiva ca
athaśabdastvataḥśabdo hetvarthe samudīritaḥ
yato nārāyaṇaprasādamantareṇa na mokṣo labhyate prasādaśca jñānamantareṇa ato brahmajijñāsā kartavyeti siddham
jijñāsyabrahmaṇo lakṣaṇamuktaṃ 'janmādyasya yataḥ' brasū iti
sṛṣṭisthityādi yato bhavati tad brahmeti vākyārthaḥ
tathā ca skāndaṃ vacaḥ  utpattisthitisaṃhārā niyatirjñānamāvṛtiḥ
vandhamokṣau ca puruṣādyasmātsa harirekarāṭ
yato vā imānītyādiśrutibhyaśca
tatra pramāṇamapyuktaṃ 'śāstrayonitvāt' brasū iti
'nāvedavinmanute taṃ bṛhantam' taibrā  'taṃ tvaupaniṣadam' bṛ  ityādiśrutibhyastasyānumānikatvaṃ nirākriyate
ca cānumānasya svātantryeṇa prāmāṇyamasti
taduktaṃ kaurme  śrutisāhāyyarahitamanumānaṃ na ku tracit
niścayātsādhayedarthaṃ pramāṇāntarameva ca
śrutismṛtisahāyaṃ yatpramāṇantaramuttamam
pramāṇapadavīṃ gacchennātra kāryā vicāraṇā
śāstrasvarupamuktaṃ skānde  ṛgyajuḥsāmātharvā ca bhārataṃ pāñcarātrakam
mūlarāmāyaṇaṃ caiva śāstramityabhidhīyate
yaccānukū lametasya tacca śāstraṃ prakīrtitam
ato'nyo granthavistāro naiva śāstraṃ ku vartma tataiti
tadanena 'ananyalabhyaḥ śāstrārthaḥ' iti nyāyena bhedasya prāptatvena tatra na tātparyaṃ kintu advaita eva vedavākyānāṃ tātparyam ityadvaitavādināṃ pratyāśā pratikṣiptā
anumānādīśvarasya siddhayabhāvena tadbhedasyāpi tataḥ siddhayabhāvāt
tasmānna bhedānuvādakatvamiti tatparatvamavagamyate
ata evoktam  sadāgamaikavijñeyaṃ matītakṣarākṣaram
nārāyaṇaṃ sadā vande nirdoṃṣāśeṣasadguṇam
vita iti
śāstrasya tatra prāmāṇyamupapāditaṃ 'tattu samanvayāt' brasū iti
samanvaya upakramādilaṅgam
uktaṃ ca bṛhatsaṃhitāyām  upakramopasaṃhārāvabhyāso'pūrvatā phalam
arthavādopapattī ca liṅgaṃ tātparyanirṇayeiti
evaṃ vedāntatātparyavaśāt tadeva brahma śāstragamyamityuktaṃ bhavati
diṅmātramatra prādarśi
śiṣṭamānandatīrthabhāṣyavyākhyānādau draṣṭavyam
granthabahutvabhiyopa ramyata iti
etacca rahasyaṃ pūrṇaprajñena madhyamandireṇa vāyostṛtīyāvatāramyanyena nirupitam
prathamastu hanūmānsyād dvitīyo bhīma eva ca
pūrṇaprajñastṛtīyaśca bhagavatkāryasādhakaḥ
etadevābhipretya tatra tatra granthasamāptāvidaṃ padyaṃ likhyate  yasya trīṇyuditāni vedavacane divyāni rupāṇyalaṃ baṭ taddarśatamitthameva nihitaṃ devasya bhargoṃ mahat
vāyo rāmavaconayaṃ prathamakaṃ pṛkṣo dvitīyaṃ vapu rmadhvo yattu tṛtīyametadamunā granthaḥ kṛtaḥ ke śave
ma bhā tā  etatpadyārthastu 'balitthā tadvapuṣe dhāyi darśataṃ devasya bhargaḥ sahaso yato'jani' ṛ ityādiśrutiparyālocanayā'vagamyata iti
tasmātsarvasya śāstrasya viṣṇutattvaṃ sarvoṃttamamityatra tātparyamiti sarvaṃ niravadyam
atha nakulīśapāśupatadarśanam 
 tadetadvaiṣṇavamataṃ dāsatvādipadavedanīyaṃ paratantratvaṃ duḥkhāvahatvānna duḥkhāntādīpsitāspadam ityarocayamānāḥ pāramaiśvaryaṃ kāmayamānāḥ 'parābhimatā muktā na bhavanti paratantratvāt pāramaiśvaryarahitatvāt asmadādivat' ' muktātmānaśca parameśvara guṇasaṃbandhinaḥ puruṣatve sati samastaduḥkhabījavidhuratvātparameśvaravat ityādyanumānaṃ pramāṇaṃ pratipadyamānāḥ ke cana māheśvarāḥ paramapuruṣārthasādhanaṃ pañcārthaprapañcanaparaṃ pāśupataśāstramāśrayante
tatredamādisūtram  'athātaḥ paśupateḥ pāśupatayogavidhiṃ vyākhyāsyāma' iti
asyārthaḥ  atrāthaśabdaḥ pūrvaprakṛtāpekṣaḥ
pūrvaprakṛtaśca guruṃ prati śiṣyasya praśnaḥ
gurusvarūpaṃ gaṇakārikāyāṃ nirūpitam
pañcakāstvaṣṭa vijñeyā gaṇaścaikastrikātmakaḥ
vettā navagaṇasyāsya rsaṃskattā gururucyate
lābhā malā upāyāśca deśāvasthāviśuddhayaḥ
dīkṣākāribalānyaṣṭau pañcakāstrīṇi vṛttayaḥ
'tisro vṛttayaḥ' iti prayoktavye 'trīṇi vṛttayaḥ' iti cchāndasaḥ prayogaḥ
tatra vidhīyamānamupāyaphalaṃ lābhaḥ
jñānataponityatvasthitiśuddhibhedātpañcavidhaḥ
tadāha haradattācāryaḥ  jñānaṃ tapo'tha nityatvaṃ sthitiḥ śuddhiśca pañcamam
ātmāśrito duṣṭabhāvo malaḥ
sa mithyājñānādibhedātpañcavidhaḥ
tadapyāha mithyājñānamadharmaśca saktihetuścyutistathā
paśutvamūlaṃ pañcaite tantre heyā viviktitaḥ
gaṇakārikā  iti
sādhakasya śuddhiheturupāyo vāsacaryādibhedātpañcavidhaḥ tadapyāha  vāsacaryā japo dhyānaṃ sadā rudrasmṛtistathā
prapattiśceti lābhānāmupāyāḥ pañca niścitāḥ
yenārthānusaṃdhānapūrvakaṃ jñānatapovṛddhī prāpnoti sa deśo gurujanādiḥ
yadāha gururjano guhādeśaḥ śmaśānaṃ rudra eva ca
ā lābhaprāpterekamaryādāvasthitasya yadavasthānaṃ sāvasthā vyaktādiviśeṣaṇaviśiṣṭā
taduktam  vyaktā'vyaktā jayā dānaṃ niṣṭhā caiva hi pañcamam
mithyājñānādīnāmatyantavyapoho viśuddhiḥ
sā pratiyogibhedātpañcavidhā
taduktaṃ  ajñānasyāpyadharmasya hāniḥ saṅgakarasya ca
cyuterhāniḥ paśutvasya śuddhiḥ pañcavidhā smṛtāiti
dīkṣākāripañcakaṃ coktam  dravyaṃ kālaḥ kriyā mūrtirguruścaiva hi pañcamaḥ
balapañcakaṃ ca gurubhaktiḥ prasādaśca materdvandvanayastathā
dharmaścaivāpramādaśca balaṃ pañcavidhaṃ smṛtamaiti
pañcamalalaghūkaraṇārthamāgamāvirodhino'nnārjanopāyā vṛttayo bhaikṣyotsṛṣṭayathālabdhābhidhā iti
śeṣamaśeṣamākara evāvagantavyam
ataḥśabdena duḥkhāntasya pratipādanam
ādhyātmikādiduḥkhatrayavyapohapraśnārthatvāttasya
paśuśabdena kāryasya paratantravacanatvāttasya
patiśabdena kāraṇasya
īśvaraḥ patirīśitā' iti jagatkāraṇībhūteśvaravacanatvāttasya
yogavidhī tu prasiddhau
tatra duḥkhānto dvividhaḥ  anātmakaḥ sātmakaśceti
tatrānātmakaḥ saṃrvaduḥkhānāmatyantocche darūpaḥ
sātmakastu dṛkkriyāśaktilakṣaṇamaiśvaryam
tatra dṛkśaktirekāpi viṣayabhedātpañcavidhopacaryatedarśanaṃ śravaṇaṃ mananaṃ vijñānaṃ sarvajñatvaṃ ceti
tatra sūkṣmavyavahitaviprakṛṣṭāśeṣacākṣuṣasparśādiviṣayaṃ jñānaṃ darśanam
aśeṣaśabdaviṣayaṃ siddhijñānaṃ śravaṇam
samastacintāviṣayaṃ jñānaṃ darśanam
aśeṣaśabdaviṣayaṃ siddhijñānaṃ śravaṇam
samastacintāviṣayaṃ siddhijñānaṃ mananam
niravaśeṣaśāstraviṣayaṃ granthatorthataśca siddhijñānaṃ vijñānam
svaśāstraṃ yenoccate
uktānuktāśeṣārtheṣu samāsavistaravibhāgaviśeṣataśca tattvavyāptasadoditasiddhijñānaṃ sarvajñatvamiti
eṣā dhīśaktiḥ
kriyāśaktirekāpi trividhopacaryatemanojavitvaṃ kāmarūpitvaṃ vikaraṇa dharmitvaṃ ceti
tatra nirataśayaśīghrakāritvaṃ manojavitvam
karmādinirapekṣasya svecchayā evānantasalakṣaṇavilakṣaṇa svarūpakaraṇādhiṣṭhātṛtvaṃ kāmarūpitvam
upasaṃhṛtakaraṇasyāpi niratiśayaiśvaryasambandhitvaṃ vikaraṇadharmitvamiti
eṣā kriyāśaktiḥ
asvatantraṃ sarvaṃ kāryam
tattrividhaṃvidyā kalā paśuśceti
eteṣāṃ jñānātsaṃśayādinivṛttiḥ
tatra paśuguṇo vidyā
sāpi dvividhābodhābodhasvabhāva bhedāt
bodhasvabhāvā vivekāvivekapravṛttibhedād dvividhā
sā cittamityucyate
cittena hi sarvaḥ prāṇī bodhātmakaprakāśānugṛhītaṃ sāmānyena vivecitamavivecitaṃ cārthaṃcetayata iti
tatra vivekapravṛttiḥ pramāṇamātravyaṅgyā
paśvarthadharmādharmikā punarabodhātmikā vidyā
cetanaparatantratve satyacetanā kalā
sāpi dvividhā kāryākhyā kāraṇākhyā ceti
tatra kāryākhyā daśavidhāpṛthivyādīni pañcatattvāni rūpādayaḥpañcaguṇāśceti
kāraṇākhyā trayodaśavidhājñānendriyapañcakaṃ karmendriyapañcakam adhyavasāyābhimānasaṃkalpābhidha vṛttibhedād buddhyahaṃkāramanolakṣaṇamantaḥkaraṇatrayaṃ ceti
paśutvasaṃbandhī paśuḥ
so'pi dvividhaḥ sāñjano nirañjanaśceti
tatra sāñjanaḥ śarīrendriyasambandhī
nirañjanastu tadrahitaḥ
tatprapañcastu pañcārthabhāṣyadīpikādau draṣṭavyaḥ
samastasṛṣṭisaṃhārānugrahakāri kāraṇam
tasyaikasyāpi guṇakarmabhedāpekṣayā vibhāgaḥ uktaḥ 'patiḥ sādya' ityādinā
tatra patitvaṃ niratiśayadṛkkriyāśaktimatvaṃ tenaiśvaryeṇa nityasaṃbandhitvam
ādyatvamanāgantukai śvaryasaṃbandhitvamaityādarśakārādibhistīrthakarairnirūpitam
cittadvāreṇeśvarasaṃbandhaheturyoṃgaḥ pāśu sū 
sa ca dvividhaḥ kriyālakṣaṇaḥ kriyoparamalakṣaṇaśceti
tatra japadhyānādirūpaḥ kriyālakṣaṇaḥ
kriyoparamalakṣaṇastu niṣṭhāsaṃvidgatyādisaṃjñitaḥ
dharmārthasādhakavyāpāro vidhiḥ
sa ca dvividhaḥ pradhānabhūto guṇabhūtaśca
tatra pradhānabhūtaḥ sākṣāddharmahetuścaryā
sā dvividhā brataṃ dvārāṇi ceti
tatra bhasmasnānaśayanopahārajapapradakṣiṇāni vratam
taduktaṃ bhagavatā naku līśenabhasmanā triṣavaṇaṃ snāyīta bhasmani śayīta pāsū agrataḥ iti
atropahāro niyamaḥ
sa ca ṣaḍaṅgaḥ
taduktaṃ sūtrakāreṇa hasitagītanṛtya huḍu kkāra  namaskārajapyaṣaḍaṅgopahāreṇopatiṣṭheteti
tatra hasitaṃ nāma kaṇṭhoṣṭhapuṭavisphū rjanapuraḥsaram ahahetyaṭṭahāsaḥ
gītaṃ gāndharvaśāstrasamayānusāreṇa maheśvarasaṃbandhiguṇadharmādinimittānāṃ cintanam
nṛtyamapi nāṭayaśāstrānusāreṇa hastapādādīnāmutkṣepaṇādikamaṅgapratyaṅgopāṅgasahitaṃ bhāvābhāva sametaṃ ca prayoktavyam
huḍuvkāro nā jihvātālusaṃyogānniṣpādyamānaḥ puṇyo vṛṣanādasadṛśo nādaḥ
huḍu giti śabdānukāro vaṣaḍitivat
yatra laukikā bhavanti tatraitatsarvaṃ gūḍhaṃ prayoktavyam
śiṣṭaṃ prasiddham
dvārāṇi tu krāthanaspandanamandanaśrṛṅgāraṇāvitatkaraṇāvitadbhāṣaṇāni
tatrāsuptasyaiva suptaliṅgapradarśanaṃ krāthanam
vācvabhibhūtasyeva śarīrāvayavānāṃ kampanam spandanam
upahatapādendriyasyeva gamanam mandanam
rūpayauvanasampannāṃ kāminīmavalokyātmānaṃ kāmukamiva yairvilāsaiḥ pradarśayati tat śrṛṅgāraṇam
kāryākāryavivekavikalasyeva lokanindita karmakaraṇamavitatkaraṇam
vyāhatāpārthakādiśabdoccāraṇamavitadbhāṣaṇamiti
guṇabhūtastu vidhiścaryānugrāhako'nusnānādiḥ bhaikṣyocchiṣṭādinirmitāyogyatāpratyayanivṛtyarthaḥ
tadapyuktaṃ sūtrakāreṇa anusnānanirmālyaliṅgadhārīti
tatra samāso nāma dharmimātrābhidhānamatacc prathamasūtra eva kṛtam
pañcānāṃ padārthānāṃ pramāṇataḥ pañcābhidhānaṃ vistaraḥ
sa khalu rāśīkārabhāṣye draṣṭavyaḥ
eteṣāṃ yathāsambhavaṃ lakṣaṇato'saṅgareṇābhidhānaṃ vibhāgaḥ
sa tu vihita eva
śāstrāntarebhyo'mīṣāṃ guṇātiśayena kathanaṃ viśeṣaḥ
tathā hi anyatra duḥkhanivṛttireva duḥkhāntaḥ
iha tu pāramaiśvaryaprāptiśca
anyatrābhūtvā bhāvi kāryam iha tu nityaṃ paśvādi
anyatra sāpekṣaṃ kāraṇam
iha tu nirapekṣo bhagavāneva
anyatrakai valyādiphalako yogaḥ
iha tu pāramaiśvaryaduḥkhāntaphalakaḥ
anyatra punarāvṛttirūpa svargādiphalako vidhiḥ
iha punarapunarāvṛttirūpasāmīpyādiphalakaḥ
nanu mahadetadindrajālaṃ yannirapekṣaḥ parameśvaraḥ kāraṇamiti
tathātve karmavaiphalyaṃ svakāryāṇāṃ samasamayasamutpādaśceti doṣadvayaṃ prāduḥṣyāt
maivaṃ manyethāḥ
vyadhikaraṇatvāt
yadi nirapekṣasya bhagavataḥ kāraṇatvaṃ syāttarhi karmaṇo vaiphalye kimāyātam prayojanābhāva iti cet kasya prayojanābhāvaḥ karmavaiphalye kāraṇam kiṃ karmiṇaḥ kiṃ vā bhagavataḥ  nādyaḥ
īśvarecchānu gṛhītasya karmaṇaḥ saphalatvopapatteḥ
tadananugṛhītasya yayātiprabhṛtikarmavat kadācinniṣphalatva saṃbhabācca
na caitāvatā karmasu apravṛttiḥ
karṣakādivadupapatteḥ
īśvarecchāyattattvācca paśūnāṃ pravṛtteḥ
nāpi dvitīyaḥ
parameśvarasya paryāptakāmatvena karmasādhyaprayojanāpekṣāyā abhāvāt
yaduktaṃ samasamayasamutpāda iti tadapyayuktam
acintyaśaktikasya parameśvarasya icchānuvidhāyinyā avyāhatakriyāśaktyā kāryakāritvābhyupagamāt
taduktaṃ sampradāyavidbhiḥ  karmādinirapekṣastu svecchācārī yato hyayam
tata kāraṇataḥ śāstre sarvakāraṇakāraṇamaiti
nanu darśanāntare'pīśvarajñānānmokṣo labhyata eveti ku to'sya viśeṣa iti cet  maivaṃ vādīḥ
vikalpānupapatteḥ
kimīśvara viṣayajñānamātraṃ nirvāṇakāraṇaṃ kiṃ vā sākṣātkāraḥ atha vā yathāvattattvaniścayaḥ  nādyaḥ
śāstramantareṇāpi prākṛtajanavad 'devānāmadhipo mahādevaḥ' iti jñānotpattimātreṇa mokṣasiddhau śāstrābhyāsavaiphalyaprasaṅgāt
nāpi dvitīyaḥ
anekamalapracayo pacitānāṃ piśitalocanānāṃ paśūnām parameśvarasākṣātkārānupapatteḥ
tṛtīye'smanmatāpātaḥ
pāśupataśāstramantareṇa yathāvattattva niścayānupapatteḥ
taduktāmācāryaiḥ  jñānamātre vṛthā śāstraṃ sākṣāt dṛṣṭistu durlabhā
pañcārthādanyato nāsti yathāvattattvaniścayaḥ
tasmātpuruṣārthakāmaiḥ puruṣadhaureyaiḥ paścārthapratipādanaparaṃ pāśupataśāstramāśrayaṇīyamiti ramaṇīyam
atha śaivadarśanam 
 tamimaṃ 'parameśvaraḥ karmādinirapekṣaḥ kāraṇamiti' pakṣaṃ vaiṣamyanaighṛṇyadoṣadūṣitvāt pratikṣipantaḥ ke cana māheśvarāḥ śaivāgamasiddhāntatvaṃ yathāvadīkṣamāṇāḥ 'karmādisāpekṣaḥ parameśvaraḥ kāraṇamiti' pakṣaṃ kakṣīku rvāṇaḥ pakṣāntaramupakṣipanti patipaśupāśabhedāt trayaḥ
padārthā iti
taduktaṃ tantratattvajñaiḥ  tripadārthaṃ catuṣpādaṃ mahātantraṃ jagadgaruḥ
sūtreṇaike na saṃkṣipya prāha vistarataḥ punaḥiti
asyārthaḥ  uktāstrayaḥ padārthā yasminsanti tattripadārthaṃ vidyākriyāyogacaryākhyāścatvāraḥ pādā yasmistaccatuścaraṇaṃ mahātantramiti
tatra paśūnāmasvatantratvātpāśānāmacaitanyāt tadvilakṣaṇasya patyuḥ prathamamuddeśaḥ
cetanatvasādharmyāt paśūnāṃ tadānantaryam
avaśiṣṭānāṃ pāśānāmante viniveśa iti kramaniyamaḥ
dīkṣāyāḥ paramapuruṣārthahetutvāt tasyāśca paśupāśeśvarasvarūpanirṇayopāyabhūtena mantramantreśvarādi māhātmyaniścāyake na jñānena vinā niṣpādayitumaśakyatvāt tadavabodhakasya vidyāpādasya prāthamyam
anekavidhasāṅgadīkṣāvidhipradarśakasya kriyāpādasya tadānantaryam
yogena vinā nābhimataprāptiriti sāṅgayogajñāpakasya yogapādasya taduttaratvam
vihitācaraṇaniṣiddhavarjanarūpāṃ caryāṃ vinā yogo'pi na nirvahatīti tatpratipādakasya caryāpādasya caramatvamiti vivekaḥ
tatra pratipadārthaḥ śivo'bhimataḥ
muktātmanāṃ vidyeśvarādīnāṃ ca yadyapi śivatvamasti tathāpi parameśvarapāratantryāt svātantryaṃ nāsti
tataśca tanukaraṇabhuvanādīnāṃ bhāvānāṃ saṃniveśaviśiṣṭatvena kāryatvamavagamyate
tena ca kāryatvenaiṣāṃbuddhimatpūrvakatvamanumīyata ityanumānavaśātparameśvara prasiddhirupapadyate
nanu dehasvaiva tāvatkāryatvamasiddham
nahi kvacitke nacit kadācit dehaḥ kriyamāṇo dṛṣṭacaraḥ
satyam tathāpi na ke nacit kriyamāṇatvaṃ dehasya iṣṭamiti kartṛdarśanāpahnavo na yujyate
tasyānumeyatvenāpyupapatteḥ
tathā hi dehādikaṃ kāryaṃ bhavitumarhati saṃniveśaviśiṣṭatvāt vinaśvaratvādvā ghaṭādivat
tena ca kāryatvena buddhimatpūrvakatvamanumātuṃ sukarameva
vimataṃ sakartukaṃ kāryatvād ghaṭavat
yaduktasādhanaṃ taduktasādhyaṃ yathārthādi
na yadevaṃ na tadevaṃ yathārthādi
parameśvarānumānaprāmāṇyasādhana manyatrākārītyuparamyate
ajño janturanīśo'yamātmanaḥ sukhaduḥkhayoḥ
īśvaraprerito gacchetsvargaṃ vā śvabhramevavā
iti nyāyena prāṇikṛtakarmāpekṣayā parameśvarasya kartṛtvopapatteḥ
na ca svātantryavihatiriti vācyam
karaṇāpekṣayā kartuḥ svātantryāvihateranupalambhāt
koṣādhyakṣāpekṣasya rājñaḥ prasādādinā dānavat
yathoktaṃ siddhagurubhiḥ  svatantrasyāprayojyatvaṃ karaṇādiprayoktṛtā
kartuḥ svātantryametaddhi na karmādyanapekṣatāiti
tathā ca tattatkarmāśayavaśād bhogatatsādhanatadupādānādiviśeṣajñaḥ kartānumānādisiddha iti siddham
tadidamuktaṃ tatrabhavadbhirbṛhaspatibhiḥ  iha bhogyabhogasādhanatadupādānādi yo vijānāti
tamṛte bhavennahīdaṃ puṃskarmāśayavipākajñamaiti
anyatrāpi  vivādādhyāsitaṃ sarvaṃ buddhimatkartṛpūrvakam
kāryatvādāvayoḥ siddhaṃ kāryaṃ ku mbhādikaṃ yathā
sarvakartṛtvādevāsya sarvajñatvaṃ siddham
ajñasya karaṇāsaṃbhavāt
uktaṃ ca śrīmanmṛgendraiḥ sarvajñaḥ sarvakartṛtvātsādhanāṅgaphalaiḥ saha
yo yajjānāti ku rute sa tadeveti susthitam
astu tarhi svatantraḥ īśvaraḥ kartā
sa tu nāśarīraḥ
ghaṭādikāryasya śarīravatā ku lālādinā kriyamāṇatvadarśanāt
śarīravattve cāsmadādivadīśvaraḥ
kleśayukto'sarvajñaḥ parimitaśaktiṃ prāpnuyāditi cet maivaṃ maṃsthā
aśarīrasyāpyātmanaḥ svaśarīraspandādau kartṛtvadarśanāt
abhyupagamyāpi brūmahe
śarīravattve'pi bhagavato na prāgukdoṣānuṣaṅgaḥ
parameśvarasya hi malakarmādipāśajālāsaṃbhavena prākṛtaṃ śarīraṃ na bhavati kiṃ tu śāktam
śaktirūpairīśānādibhiḥ pañcabhiḥ mantraiḥ mastakādikalpanāyāmaīśānamastakḥ tatpuruṣavaktraḥ aghorahṛdayaḥ vāmadevaguhyaḥ sadyojātapādaḥ īśvaraḥ iti prasiddhayā yathākramānugrahatirobhāvādānalakṣaṇasthiti lakṣaṇodbhavalakṣaṇakṛtyapañcakakāraṇaṃ svecchānimittāṃ taccharīraṃ na cāsmaccharīrasadṛśam
taduktaṃ śrīmanmṛgendraiḥ  malādyasaṃbhavācchāktaṃ vapurnaitādṛśaṃ prabhoḥ
anyatrāpi tadvapuḥ pañcabhirmantraiḥ pañcakṛtyopayogibhiḥ
īśatatpuruṣāghoravāmādyairmastakādimataiti
nanu pañcavaktrastripañcadṛrgityādināgameṣu parameśvarasya mukhyata eva śarīrendriyādiyogaḥ śrūyata iti cet satyam nirākāre dhyānapūjādyasaṃbhavena bhaktānugrahakāraṇāya tattadākāragrahaṇāvirodhāt
taduktaṃ śrīmatpauṣkare  sādhakasya tu rakṣārthaṃ tasya rūpamidaṃ smṛtam
anyatrāpi  ākāravāstvaṃ niyamādupāsyo na vastvanākāramupaiti buddhiḥ
kṛtyapañcakaṃ ca prapañcitaṃ bhojarājena  pañcavidhaṃ tatkṛtyaṃ sṛṣṭisthitisaṃhāratirobhāvaḥ
tadvadanugrahakaraṇaṃ proktaṃ satatoditasyāsya
etacca kṛtyapañcakaṃ śuddhābdhaviṣaye sākṣācchivakartṛkaṃ kṛcāradhvaviṣaye tvanatādidvāreṇeti vivekaḥ
taduktaṃ śrīmatkaraṇe  śuddhe'dhvani śivaḥ kartā prokto'nantohite prabhoḥ
evaṃ ca śivaśabdena śivatvayogināṃ mantramantreśvaramaheśvaramuktātmaśivānāṃ savācakānāṃ śivatvaprāptisādhanena dīkṣādinopāyakalāpena saha patipadārthe saṃgrahaḥ kṛta iti boddhavyam
taditthaṃ patipadārthoṃ nirūpitaḥ
saṃprati paśupadārthoṃ nirupyate anaṇuḥ kṣetrajñādipadavedanīyo jīvātmā paśuḥ
na tu cārvākādivad dehādirūpaḥ
'nānyadṛṣṭaṃ smaratyanyaḥ' iti nyāyena pratisaṃdhānānupapatteḥ
nāpi naiyāyikādivatprakāśyaḥ
anavasthāprasaṅgāt
taduktam  ātmā yadi bhavenmeyastasya mātā bhavetparaḥ
para ātmā tadānīṃ syātsa paro yadi dṛśyate
na ca jainavadavyāpakaḥ
nāpi bauddhavatkṣaṇikaḥ
deśakālābhyāmanavacchinnatvāt
tadapyuktam  anavacchinnasadbhāvaṃ vastu yaddeśakālataḥ
tannityaṃ vibhu cecchantītyātmano vibhunityatā
nāpi advaitavādināmivaikaḥ
bhogapratiniyamasya puruṣabahutvajñāpakasya saṃbhavāt
nāpi sāṃkhyānāmivākartā
pāśajālāpohane nityaniratiśayadṛkkriyārūpacaitanyātmakaśivatvaśravaṇāt
taduktaṃ śrīmatmṛgendraiḥ  'pāśānte śivatāśruteḥ' iti
caitanyaṃ dṛkkirayārūpaṃ tadastyātmani sarvadā
sarvataśca yato muktau śrūyate sarvatomukham
tattvaprakāśe'pi  muktātmāno'pi śivāḥ kiṃ tvete yatprasādato muktāḥ
so'nādimukta eko vijñeyaḥ pañcamantratanuḥ
paśustrividhaḥvijñānakalapralayākalasakalabhedāt
tatra prathamo vijñānayogasaṃnyāsairbhoṃgena vā karmakṣaye sati karmakṣayārthasya kalādibhogabandhasya abhāvāt ke valamalamātrayukto 'vijñānākala' iti vyapadiśyate
dvitīyastu pralayena kalāderupasaṃhārā nmalakarmayuktaḥ 'pralayākala' iti vyavahriyate
tṛtīyastu malamāyākarmātmakabandhatraya sahitaḥ 'sakala' iti saṃlapyate
tatra prathamo dviprakāro bhavatisamāptakaluṣāsamāptakaluṣabhedāt
tatrādyān kāluṣyaparipākavataḥ puruṣadhaureyānadhikārayogyān anugṛhya anantādividveśvarāṣṭapadaṃ prāpayati
tadvidyeśvarāṣṭakaṃ nirdiṣṭaṃ bahudaivatye  anantaścaiva sūkṣmaśca tathaiva ca śivottamaḥ
ekanetrastathaivekarudraścāpi trarimūttikḥ
śrīkaṇṭhaśca śikhaṇḍī ca proktā vidyeśvarā ime
anyānsaptakoṭisaṃkṣyātānmantrānanugrahakaraṇānvidhatto
taduktaṃ tattavaprakāśe paśavastrividhāḥ proktā vijñānapralayake valau sakalaḥ
malayuktastatrādyo malakarmayuto dvitīyaḥ syāt
malamāyākarmayutaḥ sakalasteṣu dvidhā bhavedādyaḥ
ādyaḥ samāptakaluṣo'samāptakaluṣo dvitīyaḥ syāt
ādyānanugṛhya śivo vidyeśatve niyojayatyaṣṭau
mantrāśca karotyaparāste coktāḥ koṭayaḥ saptaiti
somaśaṃbhunāpyabhihitam  vijñānākalanāmaikā dvitīyaḥ pralayākalaḥ
tṛtīyaḥ sakalaḥ śāstre'nugrāhyastrividho mataḥ
tatrādyo malamātreṇa yukto'nyo malakarmabhiḥ
kalādibhūmiparyantatattvaistu sakalo yutaḥ
pralayākalo'pi dvividhaḥ pakvapāśadvayastadvilakṣaṇaśca
tatra prathamo mokṣaṃ prāpnoti
dvitīyastu puryaṣṭakayutaḥ karmavaśānnānāvidhajanmabhāgbhavati
tadapyuktaṃ tattvaprakāśe pralayākaleṣu yeṣāmapakvamalakarmaṇī brajantyete
muryaṣṭakadehayutā yoniṣu nikhilāsu karmavaśāt
puryaṣṭakamapi tatraiva nirdiṣṭam  syātpuryaṣṭakamantaḥkaraṇaṃ dhīkarmakaraṇāni
vivṛtaṃ cāghoraśivācāryeṇapuryaṣṭakaṃ nāma pratipuruṣaṃ niyataḥ sargādārabhya kalpāntaṃ mokṣāntaṃ vā sthitaḥ pṛthivyādikalā paryantastriśattattvātmakaḥ sūkṣmo dehaḥ
tathā coktaṃ tattvasaṃgrahe  vasudhādyastattvagaṇaḥ pratipuṃniyataḥ kalānto'yam
paryaṭati karmavaśād bhuvanajadeheṣvayaṃ ca sarveṣu
tathā cāyamarthaḥ samapadyata  antaḥkaraṇaśabdena manobuddhacahaṃkāravācinā'nyānyapi puṃso bhogakriyāyāmantaraṅgāṇi kalākālaniyatividyārāgaprakṛtiguṇākhyāni sapta tattvānyupa lakṣyante
dhīkarmaśabdena jñeyāni pañcabhūtāni tatkāraṇāni ca tanmātrāṇi vivakṣyante
karaṇaśabdena jñānakarmendriyadaśakaṃ saṃgṛhyate
nanu śrīmatkālottare  śabdaḥ sparśastathā rūpaṃ raso gandhaśca pañcakam
buddhirmanastvahaṃkāraḥ puryaṣṭakamudāhṛtam
iti śrūyate
tatkathamanyathā kathyate  addhā ata eva ca tatrabhavatā rāmakāṇḍena tatsūtraṃ triṃśatattvaparatayā vyākhyāyītyalamati prapañcena
tathāpi kathamasya puryaṣṭakatvam   bhūtatanmātrabuddhīndriyakarmendriyāntaḥkaraṇasaṃjñaiḥpañcabhirvargaiḥ tatkāraṇena pradhānena kalādi pañcakātmanā vargeṇa cārabdhatvādityavirodhaḥ
tatra puryaṣṭakayutānviśiṣṭapuṇyasaṃpannān kāṃścidanugṛhya bhuvanapatitvamatra maheśvaro'nantaḥprayacchati
taduktam  kāṃścidanugṛhya vitarati bhuvanapatitvaṃ maheśvarasteṣām
sakalo'pi dvividhaḥ
pakvakaluṣāpakvakaluṣabhedāt
tatrādyānparameśvarastatparipākaparipāṭayā tadanuguṇaśaktipātena maṇḍalyādyaṣṭādaśottaraśatamantreśvarapadaṃ prāpayati taduktam  śeṣā bhavanti sakalāḥ kalādiyogādaharmukhe kāle
śatamaṣṭādaśa teṣāṃ ku rute svayameva mantreśān
tatrāṣṭau maṇḍalinaḥ krodhādyāstatsamāśca vīreśaḥ
śrīkaṇṭhaḥ śatarudrāḥ śatamityaṣṭādaśābhyadhikam
tatparipākādhikyānurodhena śaktyupasaṃhāreṇa dīkṣākaraṇena mokṣaprado bhavatyācāryamūrtimāsthāya parameśvaraḥ
tadapyuktam  paripakvamalānetānutsādanahetuśaktipātena
yojayati pare tattve sa dīkṣayā''cāryamūrtisthaḥ
śrīmanmṛgendre'pi  pūrvaṃ vyatyāsitasyāṇoḥ pāśajālamapohati
vyākṛtaṃ ca nārāyaṇakaṇṭhena
tatsarvaṃ tata evāvadhāryam
asmābhistu vistarabhiyā na prastūyate
apakvakaluṣānbaddhānaṇūnabhogabhājo vidhatte parameśvaraḥ karmavaśāt
tadapyuktam  baddhāñche ṣānaparān viniyuṅkte bhogabhuktaye puṃsaḥ
tatkarmaṇāmanugamādityevaṃ kīrtitāḥ paśavaḥ
atha pāśapadārthaḥ kathyate
pāśaścaturvidhaḥ  malakarmamāyārodhaśaktibhedāt
nanu  śaivāgameṣu mukhyaṃ patipaśupāśā iti kramāttritayam
tatra patiḥ śiva uktaḥ paśavo hyaṇavo'rthapañcakaṃ pāśāḥ
iti pāśaḥ pañcavidhaḥ kathyate
tatkathaṃ caturvidha iti gaṇyate  ucyate bindormāyātmanaḥ śivatattvapadavedanīyasya śivapadaprāpti lakṣaṇaparamamuktyapekṣayā pāśatve'pi tadyogasya vidyeśvarādipadaprāptihetutvena aparamuktitvātpāśatvenānupādānam ityavirodhaḥ
ata evoktaṃ tattvaprakāśepāśāścaturvidhāḥ syuḥ iti
śrīmanmṛgendre'piprāvṛtīśai balaṃ karmamāyākāryaṃ caturvidham
pāśajālaṃ samāsena dharmā nāmnaiva kīrtitāḥ
asyārthaḥ prāvṛṇoti prakarṣeṇācchādayatyātmanaḥ svābhāvikyau dṛkkriye iti prāvṛttiraśucirmalaḥ
sa ca īṣṭe svātantryeṇeti īśaḥ
taduktam  eko hyanekaśaktirdṛkkriyayośchādako malaḥ puṃsaḥ
tuṣataṇḍu lavajjñeyastāmrāśritakālikāvadvā
balaṃ rodhaśaktiḥ
asyāḥ śivaśakteḥ pāśādhiṣṭhānena puruṣatirodhāyakatvādupacāreṇa pāśatvam
taduktam tāsāmahaṃ varā śaktiḥ sarvānugrāhikā śivā
dharmānuvartanādeva pāśa ityupacaryate
kriyate phalārthibhiriti karma dharmādharmātmakaṃ bījāṅku ravatpravāharūpeṇānādi
yathoktaṃ śrīmatkiraṇe  yathānādirmalastasya karmālpakamanādikam
yadyanādi na saṃsiddhaṃ vaicitryaṃ ke na hetunā mātyasyāṃ śaktyātmanā pralaye sarvaṃ jagatsṛṣṭau vyaktimāyātīti māyā
yathoktaṃ śrīmatsaurabheye  śaktirūpeṇa kāryāṇi tallīnāni mahākṣaye
vikṛtau vyaktimāyāti sā kāryeṇa kalādinā
 yadyapyatra bahu vaktavyamasti tathāpi granthabhūyastvabhayāduparamyate
taditthaṃ pati paśupāśapadārthāstrayaḥ padarśitāḥ
patividye tathāvidyā paśuḥ pāśaśca kāraṇam
tannivṛttāviti proktāḥ padārthāḥ ṣaṭ samāsataḥ
ityādinā prakārāntaraṃ jñānaratnāvalyādau prasiddham
sarvaṃ tata evāgantavyamiti sarvaṃ samañjasam
atha pratyabhijñādarśanam 
 atrāpekṣāvihīnānāṃ jaḍānāṃ kāraṇatvaṃ duṣyatītyaparituṣyanto  matāntaramanviṣyantaḥ parameśvarecchāvaśādeva jagannirmāṇaṃ parighuṣayantaḥ svasaṃvedanopapattyā āgamasiddha pratyagātmatādātmye nānāvidhamānameyādibhedābhedaśāliparameśvaro'nanyamukhaprekṣitvalakṣaṇasvātantrya bhāk svātmadarpaṇe bhāvānpratibimbavad avabhāsayatīti bhaṇanto bāhyābhyantaracaryāprāṇāyāmādi kleśaprayāsa kalāpavaidhuryeṇa saṃrvasulabhamabhinavaṃ pratyabhijñāmātraṃ parāparasiddhayupāyamabhyupagacchantaḥ pare māheśvarāḥ pratyabhijñāśāstramabhyasyanti
tasyeyattāpi nyarūpi parīkṣakaiḥ  sūtraṃ vṛttirvivṛttirladhvī bṛhatītyubhe vimarśinyau
prakaraṇavivaraṇapañcakamiti śāstraṃ pratyabhijñāyāḥ
tatredaṃ prathamaṃ sūtram  kathaṃcidāsādya maheśvarasya dāsyaṃ janasyāpyupakāramicchan
samastasaṃpatsamavāptihetuṃ tatpratyabhijñāmupapādayāmiiti
kathaṃciditi parameśvarābhinnagurucaraṇāravindayugalasamārādhanena parameśvaraghaṭitena evetyarthaḥ
āsādyeti ā samantātparipūrṇatayā sādayitvā svātmopabhogyatāṃ nirargalāṃ gamayitvā
tadanena viditavedyatvena parārthaśāstrakaraṇe'dhikāro darśitaḥ
anyathā pratāraṇameva prasajyeta
māyottīrṇā api mahāmāyādhikṛtā viṣṇuviriñayādyā yadīyaiśvaryaleśena īśvarībhūtāḥ sa bhagavānānavacchinna prakāśānandasvātantryaparamārthoṃ maheśvaraḥ
tasya dāsyam
dīyate'smai svāminā sarvaṃ yathābhilaṣitamiti dāsaḥ
parameśvarasvarūpa svātantryapātramityarthaḥ
janaśabdenādhikāri viṣayaniyamābhāvaḥ prādarśi
yasya yasya hīdaṃ svarūpakathanaṃ tasya tasya mahāphalaṃ bhavati
prajñānasyaiva paramārthaphalatvāt
tathopadiṣṭaṃ śivadṛṣṭau paramagurubhirbhagavatsomānandanāthapādaiḥ  ekavāraṃ pramāṇena śāstrādvā guruvākyataḥ
jñāte śivatve sarvasthe pratipatyā dṛḍhātmanā
karaṇena nāsti kṛtyaṃ kvāpi bhāvanayāpi vā
jñāte suvarṇe karaṇaṃ bhāvānāṃ vā parityajet
apiśabdena svātmanastadabhinnatāmāviṣku rvatā pūrṇatvena svātmani parārthasaṃpattyatirikta prayojanāntarāvakāśaśca parākṛtaḥ
parārthaśca prayojanaṃ bhavatyeva
tallakṣaṇayogāt
na hyayaṃ devaśāpaḥ 'svārtha eva prayojanaṃ na parārtha' iti
ata evoktamakṣapādena'yamarthamadhikṛtya pravartate tatprayojanam' gausū  iti
upaśabdaḥ sāmīpyārthaḥ
tena janasya parameśvarasamīpatākaraṇamātraṃ phalam
ata evāha  samasteti
parameśvaratālābhe hi sarvāḥ saṃpadastanniṣyandamayyaḥ saṃpannā eva rohaṇācalalābhe ratnasaṃpada iva
evaṃ parameśvaratālābhe kimanyatprārthanīyam   taduktamutpalācāryaiḥ  bhaktilakṣmīsamṛddhānāṃ kimanyadupayācitam
etayā vā daridrāṇāṃ kimanyadapayācitam
itthaṃ ṣaṣṭhīsamāsapakṣe prayojanaṃ nirdiṣṭam
bahuvrīhipakṣe tūpapādayāmaḥ
samastasya bāhyābhyantarasya nityasukhāderyā saṃpatsiddhiḥ tathātvaprakāśaḥ tasyāḥ samyagavāptiryasyāḥ pratyabhijñāyāḥ hetuḥ sā tathoktā
tasya maheśvarasya pratyabhijñā prati ābhimukhyena jñānam
loke hi sa evāyaṃ caitra iti pratisaṃdhānenābhimukhībhūte vastuni jñānaṃ pratyabhijñeti vyavahriyate
ihāpi prasiddhapurāṇa siddhāgamānumānādijñātaparipūrṇaśaktike parameśvare sati svātmani abhimukhībhūte tacchaktipratisaṃdhānena jñānamudeti nūnaṃ sa eveśvaro'hamiti
tāmetāṃ pratyabhijñānupapādayāmi
upapattiḥ saṃbhavaḥ
saṃbhavatīti satsamarthācāraṇena prayojakavyāpāreṇa saṃpādayāmītyarthaḥ
yadīśvarasvabhāva evātmā prakāśate tarhi kimanena pratyabhijñāpradarśanaprayāseneti cet tatrāyaṃ samādhiḥ
svaprakāśatayā satatamavabhāsamāne'pyātmani māyāvaśād bhāgena prakāśamāne pūrṇatāvabhāsasiddhaye dṛkkriyātmakaśaktyāviṣkaraṇena pratyabhijñā pradarśyate
tathā ca prayogaḥ 'ayamātmā parameśvaro bhavitumarhati
jñānakriyāśaktimattvāt
yo yāvati jñātā kartā ca sa tāvatīśvaraḥ prasiddheśvaravadrājavadvā
ātmā ca viśvajñātā kartā ca
tasmādīśvaro'yam' iti
avayavapañcakasyāśrayaṇaṃ māyāvadeva naiyāyikamatasya kakṣīkārāt
tadaktamuduyākarasūnunā  kartari jñātari svātmanyādisiddhe maheśvare
ajaḍātmā niṣedhaṃ vā siddhiṃ vā vidadhīta kaḥ
kiṃ tu mohavaśādasmindṛṣṭe'pyanupalakṣite
śaktyāviṣkaraṇeneyaṃ pratyabhijñopadarśyate
tathā hi sarveṣāmiha bhūtānāṃ pratiṣṭhā jīvadāśrayā
jñānaṃ kriyā ca bhūtānāṃ jīvatāṃ jīvanaṃ matam
tatra jñānaṃ svataḥsiddhaṃ kriyā kāryāśritā satī
parairapyupalakṣyeta tathānyajñānamucyate
yā caiṣāṃ pratibhā tattatpadārthakramarūpitā
akramānandūcidrapaḥ pramātā sa maheśvaraḥ
iti ca
somānandanāthapādairapi  sadā śivātmanā vetti sadā vetti madātmanā
ityādi
jñānādhikāraparisamāptāvapi  tadaikyena vinā nāsti saṃvidāṃ lokapaddhatiḥ
prakāśaikyāttadekatvaṃ mātaikaḥ sa iti sthitiḥ
sa eva vimṛśatvena niyatena maheśvaraḥ
vimarśa eva devasya śuddhe jñānakriye yataḥ
vivṛtaṃ cābhinavaguptācāryaiḥ
'tameva bhāntamanubhāti sarvaṃ tasya bhāsā sarvabhidaṃ vibhāti' kāṭhaka iti śrutyā prakāśacidrūpamahimnā sarvasya bhāvajātasya bhāsakatvamabhyupeyate
tataśca viṣayaprakāśasya nīlaprakāśaḥ pītaprakāśa iti viṣayoparāgabhedādbhedaḥ
vastutastu deśakālākārasaṃkocavaikalyādabheda eva
sa eva caitanyarūpaḥ prakāśaḥ pramātetyucyate
tathā ca paṭhitaṃ śivasūtreṣu 'caitanyamātmā'  iti
tasya cidrūpatvamanavacchinnavimarśatvamananyonmukhatva  mānandaikaghanatvaṃ māheśvaryamiti paryāyaḥ
sa eva hyayaṃ bhāvātmā vimarśaḥ śuddhe pāramārthikyau jñānakriye
tatra prakāśarūpatā jñānam
svato jagannirmātṛtvaṃ kriyā
tacca nirupitaṃ kriyādhikāre eṣa cānantaśaktitvādevamābhāsayatyamūn
bhāvānicchāvaśādeṣāṃ kriyā nirmātṛtāsya sā
upasaṃhāre'pi  itthaṃ tathā ghaṭapaṭādyākārajagadātmanā
tiṣṭhāsorevāmicchaiva hetukartṛkṛtā kriyā
tasminsatīdamastīti kāryakāraṇatā'pi yā
sāpyapekṣāvihīnānāṃ jaḍānāṃ nopapadyate
iti nyāyena yato jaḍasya na kāraṇatā na vā'nīśvarasya cetanasyāpi tasmāttena tena jagadgatajanmasthityādibhāvavikāratattadbhedakriyāsahasrarūpeṇa sthātumicchoḥ svatantrasya bhagavato maheśvarasyecchai va uttarottaramucchū nasvabhāvā kriyā viśvakartṛtvaṃ vocyata iti
icchāmātreṇa jagannirmāṇamityatra dṛṣṭānto'pi spaṣṭaṃ nirdiṣṭaḥ  yogināmapi mṛdbīje vinaivecchāvaśena yat
ghaṭādi jāyate tattatsthirabhāvakriyākaram
yadi ghaṭādikaṃ prati mṛdādyeva paramārthataḥ kāraṇaṃ syāttarhi kathaṃ yogīcchāmātreṇa ghaṭādijanma syāt athocyeta anya eva mṛdbījādijanyā ghaṭāṅku rādayo yogīcchājanyāstvanya eveti
tatrāpi bodhyasesāmagrībhedāttāvatkāryabheda iti sarvajanaprasiddham
ye tu varṇayanti nopādānaṃ vinā ghaṭādyutpattiriti yogī tvicchayā paramāṇūnvyāpārayan saṃghaṭayatīti te'pi bodhanīyāḥ
yadi paridṛṣṭakāryakāraṇabhāvaviparyayo na labhyeta tarhi ghaṭe mṛddaṇḍacakrādi dehe strīpuruṣasaṃyogādi sarvamapekṣyeta
tathā ca yogīcchāsamanantara saṃjātaghaṭadehādisaṃbhavo duḥsamartha eva syāt
cetana eva tu tathā bhāti bhagavān bhūribhago mahādevoniyatyanuvartanollaṅghanaghanatarasvātantrya iti pakṣe na kācidanupapattiḥ
ata evoktaṃ vasuguptācāryaiḥ  nirupādānasaṃbhāramabhittāveva tanvate
jagaccitraṃ namastasmai kalānāthāya śūline
nanu pratyagātmanaḥ parameśvarābhinnatve saṃsārasaṃbandhaḥ kathaṃ bhavediti cet  tatroktamāgamādhikāre  eṣa pramātā māyāndhaḥ saṃsārī karmabandhanaḥ
vidyādijñāpitaiśvaryaściddhano mukta ucyate
nanu prameyasya pramātrabhinnatve baddhamuktayoḥ prameyaṃ prati ko viśeṣaḥ  atrāpyuttaramuktaṃ tattvārthasaṃgrahādhikāre  meyaṃ sādhāraṇaṃ muktaḥ svātmābhedena manyate
maheśvaro yathā baddhaḥ punaratyantabhedavat
nanvātmanaḥ parameśvaratvaṃ svābhāvikaṃ cennārthaḥ pratyabhijñāprārthanayā
na hi bījamapratijñātaṃ sati sahakārisākalye'ṅkuraṃ notpādayati
tasmātkasmādvātmapratyabhijñāne nirbandha iti cet  ucyate
śrṛṇu tāvadidaṃ rahasyam
dvividhā hyārthakriyā bāhyāṅku rādikā pramātṛviśrānticamatkārasārā prītyādirūpā ca
tatrādyā pratyabhijñānaṃ nāpekṣate
dvitīyā tu tadapekṣata eva
ihāpyahamīśvara ityevaṃbhūtacamatkārasārā parāparasiddhilakṣaṇajīvātmaikatva śaktivibhūtirūpārthakriyeti svarūpapratyabhijñānamapekṣaṇīyam
nanu pramātṛviśrāntisārārthakriyā pratyabhijñānena vinā adṛṣṭā satī tasmindṛṣṭeti kva dṛṣṭam   atrocyatenāyakaguṇagaṇa saṃśravaṇapravṛddhānurāgā kācana kāminī madanavihvalā virahakleśamasahamānā madanalekhāvalambanena svāvasthānivedanāni vidhatte
tathā vegāttannikaṭamaṭantyapi tasminnavalokite'pi tadavalokanaṃ tadīyaguṇaparāmarśābhāve janasādhāraṇatvaṃ prāpte hṛdayaṅgamabhāvaṃ na labhate
yadā tu dūtīvacanāt tadīyaguṇaparāmarśaṃ karoti tadā tatkṣaṇameva pūrṇabhāvamabhyeti
evaṃ svātmani viśveśvarātmanā bhāsamāne'pi tannirbhāsanaṃ tadīyaguṇaparāmarśa virahasamaye pūrṇabhāvaṃ na saṃpādayati
yadā tu guruvacanādinā sarvajñatvasarvakartṛtvādilakṣaṇaparameśvarotkarṣaparāmarśoṃ jāyate tadā tatkṣaṇameva pūrṇātmatālābhaḥ
taduktaṃ caturthe vimarśe  taistairapyupayācitairupanatastasyāḥ sthito'pyantike kānto lokasamāna evamaparijñāto na rantuṃ yathā
lokasyaiṣa tathānavekṣitaguṇaḥ svātmāpi viśveśvaro naivāyaṃ nijavaibhavāya tadiyaṃ tatpratyabhijñoditā
īpra abhinavaguptādibhirācāryairvihitapratāno'pyayamarthaḥ saṃgrahamupakramamāṇairasmābhirvistarabhiyā na pratānita iti sarvaṃ śivam
atha raseśvaradarśanam 
 apare māheśvarāḥ parameśvaratādātmyavādino'pi piṇḍasthairye sarvābhimatā jīvanmuktiḥ setsyatītyāsthāya piṇḍasthairyoṃpāyaṃ pāradādipadavedanīyaṃ rasameva saṃgirante
rasasya pāradatvaṃ saṃsāraparaprāpaṇahetutvena
taduktam  saṃsārasya paraṃ pāraṃ datte'sau pāradaḥ smṛtaḥ
rasarṇave'pi  pārado gadito yasmātparārthaṃ sādhakottamaiḥ
supto'yaṃ matsamo devi  mama pratyaṅgasambhavaḥ
mama deharaso yasmādrasastenāyamucyate
nanu prakārāntareṇāpi jīvanmuktiyuktau neyaṃ vācoyuktiryuktimatīti cenna ṣaṭsvapi darśaneṣu dehapātānantaraṃ mukte ruktatayā tatra viśvāsānupapattyā nirvicikitsapravṛtteranupapatteḥ
tadapyuktaṃ tatraiva ṣaḍdarśane'pi muktistu darśitā piṇḍapātane
karāmalakavatsāpi pratyakṣā nopalabhyate
tasmāttaṃ rakṣayetpiṇḍaṃ rasaiścaiva rasāyanaiḥ
govindabhagavatpādācāryairapi  iti dhanaśarīrabhogānmatvānityānsadaiva yatanīyam
muktau sā ca jñānāttaccābhyāsātsa ca sthire dehe
nanu vinaśvaratayā dṛśyamānasya dehasya kathaṃ nityatvamavasīyata iti cet maivaṃ maṃsthāḥ
ṣāṭkauśikasya śarīrasyānityatve'pi rasābhrakapadābhilapyaharagaurīsṛṣṭijātasya nityatvopapatteḥ  tathā ca rasahṛdaye  ye cātyaktaśarīrā haragaurīsṛṣṭijāṃ tanuṃ prāptāḥ
muktāste rasasiddhā mantragaṇaḥ kiṃ karo yeṣām
 iti
tasmājjīvanmuktiṃ samīhamānena yoginā prathamaṃ divyatanurvidheyā
haragaurīsṛṣṭisaṃyogajanitatvaṃ ca rasasya harajatvenābhrakasya gaurīsaṃbhavatvena tattadātmakatvamuktam  abhrakastava bījaṃ tu mama bījaṃ tu pāradaḥ
anayormelanaṃ devi mṛtyudāridrayanāśanam
atyalpamidamucyate
devadaityamunimānavādiṣu bahavo rasasāmarthyāddivyaṃ dehamāśritya jīvanmuktimāśritāḥ śrūyante rameśvarasiddhānte  devāḥ ke cinmaheśādyā daityāḥ kāvyapurassarāḥ
munayo bālakhilyādyā nṛpāḥ someśvarādayaḥ
govindabhagavatpādācāryoṃ govindanāyakaḥ
carvaṭiḥ kapilo vyāliḥ kāpāliḥ kandalāyanaḥ
ete'nye bahavaḥ siddhā jīvanmuktāścaranti hi
tanuṃ rasamayīṃ prāpya tadātmakakathācaṇāḥ
ayamevārthaḥ parameśvareṇa parameśvarīṃ prati prapañcitaḥ  karmayogeṇa deveśi prāpyate piṇḍadhāraṇam
rasaśca pavanaśceti karmayogo dvidhā smṛtaḥ
mūrcchito harati vyādhīnmṛto jīvayati svayam
baddhaḥ khecaratāṃ ku ryādraso vāyuśca bhairavi
mūrcchitasvarūpamuktam  nānāvarṇoṃ bhavetsūto vihāya ghanacāpalam
lakṣaṇaṃ dṛśyate yasya mūrcchitaṃ taṃ vadanti hi
ārdratvaṃ ca ghanatvaṃ ca tejo gauravacāpalam
yasyaitāni na dṛśyante taṃ vidyānmṛtasūtakam
anyatra baddhasvarūpamapyabhyadhāyi  akṣataśca laghudrāvī tejasvī nirmalo guruḥ
sphoṭanaṃ punarāvṛttau baddhasūtasya lakṣaṇamaiti
nanu haragaurīsṛṣṭisiddhau piṇḍasthairyamāsthātuṃ pāryate tatsiddhireva kathamiti cet na
aṣṭādaśasaṃskāravaśāttadupapatteḥ
taduktamācāryaiḥ  tasya prasādhanavidhau sudhiyā pratikarmanirmalā prathamam
aṣṭādaśa saṃskārā vijñātavyāḥ prayatnena
te ca saṃskārā nirupitāḥ  svedanamardanamūrcchanasthāpanapātananirodhaniyamāśca
dīpanagamanagrāsa pramāṇamatha jāraṇapidhānam
garbhadrutivāhyadrutikṣāraṇasaṃrāgasāraṇaścaiva
krāmaṇavedhau bhakṣaṇamaṣṭādaśadheti rasakarma
tatprapañcastu govindabhagavatpādācāryasarvajñarāmeśvarabhaṭṭārakaprabhṛtibhiḥ prācīnairācāryairnirupita iti granthabhūyastvabhayādudāsyate
na ca rasaśāstraṃ dhātuvādārthameveti mantavyam
dehavedhadvārā mukte reva paramaprayojanatvāt
taduktaṃ rasārṇave  lohavedhastvayā deva yadarthamupavarṇitaḥ
taṃ dehavedhamācakṣva yena syātkhecarī gatiḥ
yathā lohe tathā dehe kartavyaḥ sūtakaḥ satā
samānaṃ ku rute devi pratyayaṃ dehalohayoḥ
pūrvaṃ lohe parīkṣeta paścāddehe prayojayet
nanu saccidānandātmakaparatattvasphu raṇādeva muktisiddhau kimanena divyadehasaṃpādanaprayāseneti cet tadetadvārtam
avārtaśarīrālābhe tadvārtāyā ayogāt
taduktaṃ rasahṛdayegalitānalpavikalpaḥ sarvādhvavivakṣitaścidānandaḥ
sphu rito'pyasphu ritatanoḥ karoti kiṃ jantuvargasya
rahṛ iti
yajjarayā jarjaritaṃ kāsaśvāsādiduḥkhaviśadaṃ ca
yogyaṃ yanna samādhau pratihatabuddhīndriyaprasaram
rahṛ iti
bālaḥ ṣoḍaśavarṣoṃ viṣayarasāsvādalampaṭaḥ parataḥ
yātaviveko vṛddho martyaḥ kathamāpnuyānmuktim
nanu jīvatvaṃ nāma saṃsāritvam
tadviparītatvaṃ muktatvam
tathā ca parasparaviruddhayoḥ kathamekāyatanatvamupapannaṃ syāditi cet tadanupapannam
vikalpānupapatteḥ
muktistāvatsarvatīrtha karasaṃmatā
sā kiṃ jñeyapade niviśate na vā
carame śaśaviṣāṇakalpā syāt
prathame na jīvanaṃ varjanīyam
ajīvato jñātṛtvānupapatteḥ
taduktaṃ raseśvarasiddhānte  rasāṅkameyamārgoṃkto jīvamokṣo'nyathā tu na
pramāṇāntaravādeṣu yuktibhedāvalambiṣu
jñātṛjñeyamidaṃ viddhi sarvatantreṣu saṃmatam
nājīvañjñāsyati jñeyaṃ yadato'styeva jīvanam
na cedamadṛṣṭacaramiti mantavyam
viṣṇusvāmimatānusāribhirnṛpañcāsyaśarīrasya nityatvopa pādanāt
taduktaṃ sākārasiddhau  saccinnityanijācintyapūrṇānandaikavigraham
nṛpañcāsyamahaṃ vande śrīviṣṇusvāmisaṃmatam
nanvetatsāvayavaṃ rūpavadavabhāsamānaṃ nṛkaṇṭhīravāṅgaṃ saditi na saṃgacchata ityādinākṣepapuraḥsaraṃ sanakādipratyakṣaṃ 'sahasraśīrṣā puruṣaḥ' śve  ityādi śruti  tamadbhutaṃ vālakamambujekṣaṇaṃ caturbhujaṃ śaṅkhagadādyudāyudham
bhāga  ityādipurāṇalakṣaṇena pramāṇatrayeṇa siddhaṃ nṛpañcānanāḍgaṃ kathamasatsyāditi sadādīni viśeṣaṇāni garbhaśrīkāntamiśrairviṣṇusvāmicaraṇapariṇatāntaḥkaraṇaiḥ pratipāditāni
tasmādasmadiṣṭa dehanityatvamatyantādṛṣṭaṃ na bhavatīti puruṣārthakāmukaiḥ puruṣaireṣṭavyam
ata evoktam  āyatanaṃ vidyānāṃ mūlaṃ dharmārthakāmamokṣāṇām
śreyaḥ paraṃ kimanyaccharīramajarāmaraṃ vihāyaikam
ajarāmarīkaraṇasamarthaśca rasendra eva
tadāhaeko'sau rasarājaḥ śarīramajarāmaraṃ ku rute
kiṃ varṇyate rasasya māhātmyam
darśanasparśanādināpi mahatphalaṃ bhavati
taduktaṃ rasārṇave  darśanātsparśanāttasya bhakṣaṇātsmaraṇādapi
pūjanādrasadānācca dṛśyate ṣaḍvidhaṃ phalam
ke dārādīni liṅgāni pṛthivyāṃ yāni kānicit
tāni dṛṣṭvā tu yatpuṇyaṃ tatpuṇyaṃ rasadarśanātaityādinā
anyatrāpi kāśyādisarvaliṅgebhyo rasaliṅgārcanācchivaḥ
prāpyate yena talliṅgaṃ bhogārogyāmṛtapradam
rasanindāyāḥ pratyavāyo'pi darśitaḥ  pramādādrasanindāyāḥ śrutāvenaṃ smaretsudhīḥ
drāktyajennindakaṃ nityaṃ nindayā pūritāśubham
tasmādasmaduktayā rītyā divyaṃ dehaṃ saṃpādya yogābhyāsavaśātparatattve dṛṣṭe puruṣārthaprāptirbhavati
tadā bhrūyugamadhyāgataṃ yacchikhividyutsūryavajjagadbhāsi
ke ṣāṃcitpuṇyadṛśāmunmīlati cinmayaṃ jyotiḥ
paramānandaikarasaṃ paramaṃ jyotiḥ svabhāvamavikalpam
vigalitasakalakleśaṃ jñeyaṃ śāntaṃ svasaṃvedyam
tasminnādhāya manaḥ sphu radakhilaṃ cinmayaṃ jagatpaśyan
utsannakarmabandho brahmatvamihaiva cāpnoti
rahṛ śrutiśca 'raso vai saḥ
rasaṃ hyevāyaṃ labdhvānandī bhavati' tai  iti
taditthaṃ bhavadainyaduḥkhabharataraṇopāyo rasa eveti siddham
tathā ca rasasya para brahmaṇā sāmyamiti pratipādakaḥ ślokaḥ  yaḥ syātprāvaraṇāvimocanadhiyāṃ sādhyaḥ prakṛtyā punaḥ saṃpannaḥ saha tena dīvyati paraṃ vaiśvānare jāgrati
jñāto yadyaparaṃ na vedayati ca svasmātsvayaṃ dyotate
yo brahmeva sa dainyasaṃsṛtibhayātpāyādasau pāradaḥ
athaulūkyadarśanam 
 iha khalu nikhilaprekṣāvān nisargapratikū lavedanīyatayā nikhilātmasaṃvedanasiṃddhaṃ duḥkhaṃ jihāsustaddhānopāyaṃ jijñāsuḥ parameśvarasākṣātkāramupāyamākalayati
yadā carmavadākāśaṃ veṣṭayiṣyanti mānavāḥ
tadā śivamavijñāya duḥkhasyānto bhaviṣyati
ityādivacananicayaprāmāṇyāt
parameśvarasākṣātkāraśca śravaṇamananabhāvanābhirbhāvanīyaḥ
yadāha āgamenānumānena dhyānābhyāsabalena ca
tridhā prakalpayanprajñāṃ labhate yogamuttamam
tatra mananamanumānādhīnam
anumānaṃ ca vyāptijñānādhīnam
vyāptijñānaṃ ca padārthavivekasāpekṣam
ataḥ padārthaṣaṭkam 'athāto dharma vyākhyāsyāmaḥ' kasū ityādikāyāṃ daśalakṣaṇyāṃ kaṇabhakṣeṇa bhagavatā vyavasthāpitam
tatrāhnikadvayātmake prathame'dhyāye samavetāśeṣapadārthakathanamakāri
tatrāpi prathamāhnike jātimannirūpaṇam
dvitīyāhnike jātiviśeṣayornirūpaṇam
āhnikadvayayukte dvitīye'dhyāye dravyanirupaṇam
tatrāpi prapamāhnika bhūtaviśeṣalakṣaṇam
dvitīye dikkālapratipādanam
āhnikadvayayukte tṛtīye ātmāntaḥkaraṇalakṣaṇam
tatrāpyātmalakṣaṇaṃ prathame
dvitīye'ntaḥkaraṇalakṣaṇam
āhnikadvayayukte caturthe śarīratadupayogivivecanam
tatrāpi prathame tadupayogivivecanam
dvitīye śarīravivecanamaāhnikadvayavati pañcame karmapratipādanam
tatrāpi prathame śarīrasaṃbandhikarmacintanam
dvitīye mānasakarmacintanam
āhnikadvayaśālini ṣaṣṭhe śrautadharmanirūpaṇam
tatrāpi prathame dānapratigrahadharmavivekaḥ
dvitīye cāturāśramyocitadharmanirūpaṇam
tathāvidhe saptame guṇasamavāyapratipādanam
tatrāpi prathame buddhinirapekṣaguṇapratipādanam
dvitīye tatsāpekṣaguṇapratipādanaṃ samavāyapratipādanaṃ ca
aṣṭame nirvikalpakasavikalpakapratyakṣa pramāṇacintanam
navame buddhiviśaṣapratipādanam
daśame'numānabhedapratipādanam
tatroddeśo lakṣaṇaṃ parīkṣā ceti trividhāsya śāstrasya pravṛttiḥ vātsyāyana 
nanu vibhāgāpekṣayā cāturvidhye vaktavye kathaṃ traividhyamuktamiti cet
maivaṃ maṃsthāḥ
vibhāgasya viśeṣoddeśarūpatvāt uddeśe evāntarbhāvāt
tatra dravyaguṇākarmasāmānyaviśeṣasamavāyā iti ṣaḍeva te padārthā ityuddeśaḥ
kimatra kramaniyame kāraṇam   ucyate samastapadārthāyatanatvena pradhānasya dravyasya prathamamuddeśaḥ
anantaraṃ guṇātvopādhinā sakaladravyavṛtterguṇasya
tadanu sāmānyavattvasāmyātkarmaṇaḥ
paścāttāttritayāśritasya sāmānyasya
tadanantaraṃ samavāyādhi karaṇasya viśeṣasya
ante'vaśiṣṭasya samavāyasyeti
nanu ṣaḍeva padārthā iti kathaṃ kathyate abhāvasyāpi sadbhāvāt iti cet maivaṃ vocaḥ
nañarthānullikhitadhīviṣayatayā bhāvarūpatayā ṣaḍeveti vivakṣitatvāt
tathāpi kathaṃ ṣaḍeveti niyama upapadyate  vikalpānupapatteḥ
niyamavyavacche dyaṃ pramitaṃ na vā
pramitatve kathaṃ niṣedhaḥ apramitatve kathaṃtarām na hi kaścitprekṣāvānmūṣikaviṣāṇaṃ pratiṣeddhaṃu yatate
tataścānupapatterna niyama iti cet maivaṃ bhāṣiṣṭhāḥ
saptamatayā pramite'ndhakārādau bhāvatvasya bhāvatayā pramite śaktisādṛśyādau saptamatvasya ca niṣedhāditi kṛtaṃ vistareṇa
tatra dravyāditritayasya dravyatvādijātirlakṣaṇam
dravyatvaṃ nāma gaganāravindasamavetatve sati nityatve sati gandhāsamavetatvam
guṇatvaṃ nāma samavāyikāraṇāsamavetāsamavāyikāraṇa bhinnasamavetasattāsākṣādvyāpyajātiḥ
karmatvaṃ nāma nityāsamavetatvasahitasattāsākṣādvyāpya jātiḥ
sāmānyaṃ tu pradhvaṃsapratiyogitvarahitamanekasamavetam
viśeṣo nāmānyonyābhāvavirodhi sāmānyarahitaḥ samavetaḥ
samāvāyastu samavāyarahitaḥ saṃbandhaḥ iti ṣaṣṇāṃ lakṣaṇāni vyavasthitāni
dravyaṃ navavidhaṃ pṛthivyaptejovāyvākāśakāladigātmamanāṃsi iti
tatra pṛthivyādicatuṣṭayasya pṛthivītvādijātirlakṣaṇam
pṛthivītvaṃ nāma pākajarupasamānādhikaraṇadravyatvasākṣādvyāpyajātiḥ
aptvaṃ nāma saritsāgarasamavetatve sati jvalanāsamavetaṃ sāmānyam
tejastvaṃ nāma candracāmīkarasamavetatve sati salilāsamavetaṃ sāmānyam
vāyutvaṃ nāma tvagindriyasamaveta dravyatvasākṣādvyāpyajātiḥ
ākāśakāladiśāmekai katvādaparajātyabhāve paribhāṣikyastitraḥ saṃjñā bhavanti ākāśaṃ kālo digiti
saṃyogājanyajanyaviśeṣaguṇasamānādhikaraṇaviśeṣā dhikaraṇamākāśam
vibhutve sati digasamavetaparatvāsamavāyikāraṇādhikaraṇaḥ kālaḥ
akālatve satyaviśeṣaguṇā mahatī dik
ātmamanasorātmatvamanastve
ātmatvaṃ nāmāmūrtasamavetadravyatvā parajātiḥ
manastvaṃ nāma dravyasamavāyikāraṇaātvarahitāṇusamavetadravyatvāparajātiḥ
rūparasaganasparśasaṃkhyāparimāṇapṛthakatvasaṃyogavibhāgaparatvaparatvabuddhisukhaduḥkhecchādveṣaprayatnāśca kaṇṭhoktāḥ saptadaśacaśabdasamuccitā gurutvadravatvasnehasaṃskārādṛṣṭaśabdāḥ saptaivetyevaṃ caturviṃśati rguṇāḥ
tatra rūpādiśabdāntānāṃ rūpatvādijātirlakṣaṇam
rūpatvaṃ nāma nīlasamavetaguṇatvā parajātiḥ
anayā diśā śiṣṭānāṃ lakṣaṇāni draṣṭavyāni
karma pañcavidham
utkṣepaṇāpakṣepaṇāku ñcanaprasāraṇagamanabhedāt
bhramaṇarecanādīnāṃ gamane evāntarbhāvaḥ
utkṣepaṇādīnāmutkṣepaṇatvādijātirlakṣaṇam
tatrotkṣepaṇatvaṃ nāmordhvadeśasaṃyogā samavāyikāraṇasamavetakarmatvāparajātiḥ
evamapakṣepaṇatvādīnāṃ lakṣaṇaṃ kartavyam
sāmānyaṃ dvividhaṃ paramaparaṃ ca
paraṃ sattā dravyaguṇasamavetā
aparaṃ dravyatvādi
tallakṣaṇaṃ prāgevoktam
viśeṣāṇāmanantatvāt samavāyasya caikatvād vibhāgo na saṃbhavati
tallakṣaṇaṃ ca prāgevāvādi
dvitve ca pākajotpattau vibhāge ca vibhāgaje
yasya na skhalitā buddhistaṃ vai vaiśeṣikaṃ viduḥ 
ityābhāṇakasya sadbhāvāddvitvādyutpattiprakāraḥ pradarśyate
tatra prathamamindriyārthasaṃnikarṣaḥ 
tasmādekatvasāmānyajñānam  
tato'pekṣābuddhiḥ 
tato dvitvotpattiḥ 
tato dvitvatvasāmānyajñānam  
tasmād dvitvaguṇajñānam  
tato 'dve dravye' iti dhīḥ 
tataḥ saṃskāraḥ 
tadāha ādāvindriyasaṃnikarṣaghaṭanādekatvasāmānyadhīrekatvobhayagocarā matirato dvitvaṃ tato jāyate
dvitvatvapramitistato nu parato dvitvapramānantaraṃ dve dravye iti dhīriyaṃ nigaditā dvitvodayaprakriyā
dvitvāderapekṣābuddhijanyatve kiṃ pramāṇam   atrāhurācāryāḥ  apekṣābuddhirdvitvāderutpādikā bhavitumarhati
vyañjakatvānupapattau tenānuvidhīyamānatvāt
śabdaṃ prati saṃyogavaditi
vayaṃ tu brūmaḥ dvitvādikamekatvadvayaviṣayānityabuddhivyaṅgyaṃ na bhavati anekāśritaguṇatvātpṛthaktvādivaditi
nivṛttikramo nirupyate apekṣābuddhita ekatvasāmānyajñānasya dvitvotpattisamakālaṃ nivṛttiḥ
apekṣābuddherditvatvasāmānyajñānād dvitvaguṇabuddhisamasamayam
dvitvasyāpekṣābuddhinivṛtterdravya buddhisamakālam
guṇabuddherdavyabuddhitaḥ saṃskārotpattisamakālam
dravyabuddhestadanantaraṃ saṃskārāditi
tathā ca saṃgrahaślokāḥ  ādāvapekṣābuddhayā hi naśyedekatvajātidhīḥ
dvitvodayasamaṃ paścātsā ca tajjātibuddhitaḥ
dvitvākhyaguṇādhīkāle tato dvitvaṃ nivartate
apekṣābuddhināśena dravyadhījanmakālataḥ
guṇabuddhirdavyabuddhayā saṃkārotpattikālataḥ
dravyabuddhiśca saṃskārāditi nāśakramo mataḥiti
buddherbuddhayantaravināśyatve saṃskāravināśyatve ca pramāṇam vivādādhyāsitāni jñānānyuttarottara kāryavināśyāni kṣaṇikavibhuviśeṣaguṇatvācchabdavat
kvaciddravyārambhakasaṃyogapratidvandvivibhāga janakakarmasamakālamekatvasāmānyacintayāśrayanivṛttereva dvitvanivṛttiḥ
karmasamakālamapekṣābuddhi cintanādubhābhyāmiti saṃkṣepaḥ
apekṣābuddhirnāma vināśakavināśapratiyoginī buddhiriti boddhavyam
atha vdyaṇukanāśamārambha katibhiḥ kṣaṇaiḥ punaranyad dvayaṇukamutpadya rūpādimadbhavatīti jijñāsāyāmutpattiprakāraḥ kathyate  nodanādikrameṇa dvayaṇukanāśaḥ
naṣṭe dvayaṇuke paramāṇāvagni saṃyogācchayāmādīnāṃ nivṛttiḥ
nivṛtteṣu śyāmādiṣu punaranyasmādagnisaṃyogādraktādīnāmutpattiḥ
utpanneṣu raktādiṣvadṛṣṭavadātma saṃyogātparamāṇau dravyārambhaṇāya kriyā
tathā pūrvadeśādvibhāgaḥ
vibhāgena pūrvadeśasaṃyoganivṛttiḥ
tasminnivṛtte paramāṇvantareṇa saṃyogotpattiḥ
saṃyuktābhyāṃ paramāṇubhyāṃ dvayaṇukārambhaḥ
ārabdhe dvayaṇuke kāraṇaguṇādibhyaḥ kāryaguṇādīnāṃ rūpādīnāmutpattiriti yathākramaṃ navakṣaṇāḥ
daśakṣaṇādiprakārāntaraṃ vistarabhayānneha pratanyate
itthaṃ pīlupākaprakriyā piṭharapākaprakriyā naiyāyikadhīsaṃmatā
vibhāgajavibhāgo dvividhaḥ  kāraṇamātravibhāgajaḥ kāraṇākāraṇavibhāgajaśca
tatra prathamaḥ kathyate  kāryavyāpte kāraṇe karmoṃtpannaṃ yadāvayavāntarādvibhāgaṃ vidhatte na tadākāśādideśādvibhāgaḥ
yadā tvākāśādideśādvibhāgo na tadāvayavāntarāditi sthitiniyamaḥ
karmaṇo gaganavibhāgākartṛtvasya dravyārambhakasaṃyogavirodhivibhāgārambhakatvena dhūmasya dhūmadhvajavargeṇeva vyabhicārānupalambhāt
tataścāvayakarmāvayavāntarādeva vibhāgaṃ karoti nākāśādideśāt
tasmādvibhāgād dravyārambhaka saṃyoganivṛttiḥ
tataḥ kāraṇābhāvātkāryābhāva iti nyāyādavayavanivṛttiḥ
nivṛttevayavini tatkāraṇayoravayavayoḥ vartamāno vibhāgaḥ kāryavināśa viśiṣṭaṃ kālaṃ svatantraṃ vāvayavamapekṣya sakriyasyaivāvayavasya kāryasaṃyuktādākāśadeśādvibhāgamārabhate na niṣkriyasya
kāraṇābhāvāt
dvitīyastu haste karmoṃtpannamavayavāntarādvibhāgaṃ ku rvat ākāśādideśebhyo vibhāgānārabhate
te kāraṇākāraṇavibhāgāḥ karma yāṃ diśaṃ prati kāryārambhābhimukhaṃ tāmapekṣya kāryākāryavibhāgamārabhante
yathā hastākāśavibhāgā ccharīrākāśavibhāgaḥ
na cāsau śarīrakriyākāryaḥ
tadā tasya niṣkriyatvāt
nāpi hastakriyākāryaḥ vyadhikaraṇasya karmaṇo vibhāgakartṛtvānupapatteḥ
ataḥ pāriśeṣyātkāraṇākāraṇavibhāgastasya kāṇaramaṅgīkaraṇīyam
yadavādyandhakārādau bhāvatvaṃ niṣidhyate' iti tadasaṃgatam
tatra caturdhā vivādasaṃbhavāt
tathāhi
dravyaṃ tama iti bhāṭṭā vedāntinaśca bhaṇanti
āropitaṃ nīlarūpamiti śrīdharācāryāḥ
ālokajñānābhāvaḥ iti prābhākaraikadeśinaḥ
ālokābhāva iti naiyāyikādaya iti cet  tatra dravyatvapakṣo na ghaṭate
vikalpānupapatteḥ
dravyaṃ bhavadandhakārākhyaṃ pṛthivyādyanyatamamanyadvā
nādyaḥ
yatrāntarbhāvosya tasya yāvanto guṇāstāvadguṇakatvaprasaṅgāt
na dvitīyaḥ
nirguṇasya tasya dravyatvāsaṃbhavena dravyāntaratvasya sutarāmasaṃbhavāt
nanu tamālaśyāmalatvenopalabhyamānaṃ tamaḥ kathaṃ nirguṇaṃ syāditi cet  tadasāram
gandhādivyāptasya nīlarūpasya tannivṛttau nivṛtteḥ
atha nīlaṃ tama iti gateḥ kā gatiriti cet  nīlaṃ nabha itivad bhrāntirevetyalaṃ vṛddhavīvadhayā
ata eva nāropitarūpaṃ tamaḥ
adhiṣṭhānapratyayamantareṇāropāyogāt
bāhyālokasahakārirahitasya cakṣuṣo rūpārope sāmarthyānupalambhācca
na cāyamacākṣuṣaḥ pratyayaḥ
tadanuvidhānasyānanyathā siddhatvāt
ata eva nālokajñānābhāvaḥ
abhāvasya pratiyogigrāhake ndriyagrāhyatvaniyamena mānasatvaprasaṅgāt
tasmādālokābhāva eva tamaḥ
na ca vidhipratyayavedyatvenābhāvatvāyoga iti sāṃpratam
pralayavināśāvasānādiṣu vyabhicārāt
na cābhāve bhāvadharmādhyāropo darupapāda uḥ
duḥkhābhāve sukhatvāropasya saṃyogābhāve vibhāgatvābhimānasya ca dṛṣṭatvāt
na cālokābhāvasya ghaṭādyabhāvavadrūpavadabhāvatvenālokasāpekṣacakṣurjanyajñānaviṣayatvaṃ syāditye ṣitavyam
yadgrahe yadapekṣaṃ cakṣuḥ tadabhāvagrahe'pi tadapekṣata iti nyāyenālokagrahaṃ ālokāpekṣāyā abhāvena tadabhāvagrahepi tadapekṣāyā abhāvāt
na cādhikaraṇagrahaṇāvaśyaṃbhāvaḥ
abhāvapratītāvadhi karaṇagrahaṇavaśyaṃbhāvānaṅgīkārāt
aparathā 'nivṛttaḥ kolāhalaḥ' iti śabdapradhvaṃsaḥ pratyakṣo na syāti āprāmāṇikaṃ paravacanam
tatsarvamabhisaṃdhāya bhagavānkaṇādaḥ praṇināya sūtraṃ 'dravyaguṇakarmaniṣpatti vaidharmyādabhāvastamaḥ' ka  iti
abhāvastu niṣedhamukhapramāṇagamyaḥ saptamo nirupyate
sa cāsamavāyatve satyasamavāyaḥ
saṃkṣepato dvividhaḥ saṃsargābhāvānyonyābhāvabhedāt
saṃsargābhāvo'pi trividhaḥ prākpradhvaṃsātyantābhāvabhedāt
tatrānityonāditamaḥ prāgabhāvaḥ
utpattimānavināśī pradhvaṃsaḥ
pratiyogyāśrayobhāvo'tyantābhāvaḥ
atyantābhāvavyatiriktatve sati anavadhirabhāvonyonyābhāvaḥ
nanu anyonyābhāva evātyantābhāva iti cet aho rājamārga eva bhramaḥ
anyonyābhāvo hi tādātmyapratiyogikaḥ pratiṣedhaḥ
yathā ghaṭaḥ paṭātmā na bhavatīti
saṃsargapratiyogikaḥ pratiṣedho'tyantābhāvaḥ
yathā vāyau rūpasambandho nāstīti
na cāsya puruṣārthaupayikatvaṃ nāstītyāśaṅkanīyam
duḥkhātyantocche dāparaparyāyaniḥ śreyasarūpatvena paramapuruṣārthatvāt
athākṣapādadarśanam 
 tattvajñānād dakhātyantocche dulakṣaṇaṃ niḥśreyasa saṃbhavatīti samānatantrepi pratipāditam
tadāha sūtrakāraḥ pramāṇaprameyetyāditattvajñānānniḥśreyasādhigama iti
idaṃ nyāyaśāstrasyādimaṃ sūtram
nyāyaśāstraṃ ca pañcādhyāyātmakam
tatra pratyadhyāyamāhnikadvayam
tatra prathamādhyāyasya prathamāhnike bhagavatā gautamena pramāṇādipadārthanavakalakṣaṇanirupaṇaṃ vidhāya dvitīye vādādisaptapadārtha lakṣaṇanirūpaṇaṃ kṛtam
dvitīyasya prathame saṃśayaparīkṣaṇaṃ pramāṇacatuṣṭayāprāmāṇyaśaṅkānirākaraṇaṃ ca
dvitīyerthāpattyāderantarbhāvanirūpaṇam
tṛtīyasya prathame ātmaśarīrendriyārthaparīkṣaṇam
dvitīye buddhimanaḥparīkṣaṇam
caturthasya prathame pravṛttidoṣapretyabhāvaphaladuḥkhāpavargaparīkṣaṇam
dvitīye doṣanimittakatvanirūpaṇamavayavyādinirupaṇaṃ ca
pañcamasya prathame jātibhedanirūpaṇam
dvitīye nigrahasthānabhedanirūpaṇam
mānādhīnā meyasiddhiriti nyāyena pramāṇasya prathamamuddeśe tadanusāreṇa lakṣaṇasya kathanīyatayā prathamoddiṣṭasya pramāṇasya prathamaṃ lakṣaṇaṃ kathyate sādhanāśrayāvyātiriktatve sati pramāvyāptaṃ pramāṇam
evaṃ ca pratitantrasiddhāntasiddhaṃ parameśvaraprāmāṇyaṃ saṃgṛhītaṃ bhavati
yadacakathatsūtrakāraḥ mantrāyurvedaprāmāṇyavacca tatprāmāṇyamāptaprāmāṇyāt  gausū  iti
tathā ca nyāyanayapārāvārapāradṛśvā viśvavikhyātakīrtirudayanācāryoṃpi nyāyaku sumāñjalau caturthe stabake  mitiḥ samyakparicchittistadvattā ca pramātṛtā
tadayogavyavacchedaḥ prāmāṇyaṃ gautame mate
nyāku su  iti
sākṣātkāriṇi nityayogini paradvārānapekṣasthitau bhūtārthānubhave niviṣṭanikhilaprastāvivastukramaḥ
leśādṛṣṭinimittaduṣṭivigama  prabhraṣṭaśaṅkātuṣaḥ
śaṅkonmeṣakalaṅkibhiḥ kimaparaistanmepramāṇaṃ śivaḥ
nyā ku su  iti
taccaturvidhaṃ pratyakṣānumānopamānaśabdabhedāt
pramāyāṃ yaddhi pratibhāsate tatpremeyam
tacca dvādaśaprakāram ātmaśarīrendriyārthabuddhimanaḥ pravṛttidoṣapretyabhāvaphaladuḥkhāpavargabhedāt
anavadhāraṇātmakaṃ jñānaṃ saṃśayaḥ
sa trividhaḥ sādhāraṇadharmāsādhāraṇadharmavipratipattilakṣaṇabhedāt
yamadhikṛtya pravartante puruṣāstatprayojanam
tad dvividham dṛṣṭādṛṣṭabhedāt
vyāptisaṃvedana bhūmirdṛṣṭāntaḥ
sa dvividhaḥ sādharmyavaidharmyabhedāt
pramāṇikatvenābhyupagato'rthaḥ siddhāntaḥ
sa caturvidhaḥsarvatantrapratitantrādhikaraṇabhyupagamabhedāt
parārthānumānavākyaikadeśo'vayavaḥ
sa pañcavidhaḥpratijñāhetūdāharaṇopanayanigamanabhedāt
vyāpyāropeṇa vyāpakāropastarkaḥ
sa caikādaśavidhaḥ
vyāghātātmāśrayetaretarāśrayacakra kāśrayānavasthāpratibandhikalpanālāghavakalpanā gauravotsargāpavādavaijātyabhedāt
yathārthānubhavaparyāyā pramitirnirṇayaḥ
sa caturvidhaḥ
sākṣātkṛtyanumityupamitiśābdabhedāt
tattvanirṇayaphalaḥ kathāviśeṣo vādaḥ
ubhayasādhanavatī vijigīṣukathā jalpaḥ
svapakṣasthāpanahīnaḥ kathāviśeṣo vitaṇḍā
kathā nāma vādiprativādinoḥ pakṣapratipakṣaparigrahaḥ
asādhako hetutvenābhimato hetvābhāsaḥ
sa pañcavidhaḥsavyabhicāraviruddhaprakaraṇasamasādhyasamātīta kālabhedāt
śabdavṛttivyatyayena pratiṣedhahetuśchalam
tattrividham
abhidhānatātparyoṃpacāravṛttivyatyayabhedāt
svavyāghātakamuttaraṃ jātiḥ
sā caturviṃśatidhā
sādharmyavaidharmyoṃtkarṣāpakarṣavarṇyāvarṇyavikalpa sādhyaprāptyaprāptiprasaṅgapratiṣṭā ntānutpattisaṃśayaprakaraṇahetvarthāpattyaviśeṣopapattyupalabdhyanupalabdhinityānityakāryasamabhedāt
parājayanimittaṃ nigrahasthānam
tad dvāviṃśatiprakāram
pratijñāhānipratijñāntarapratijñāvirodha pratijñāsaṃnyāsahetvantarārthāntara nirarthakāvijñātārthāpārthakāprāptakālanyūnādhikapunaruktānanubhāṣaṇājñānāpratibhāvikṣepa matānujñāparyanuyojyopekṣaṇa niranuyojyānu yogāpasiddhāntahetvābhāsabhedāt
atra sarvāntargaṇikastu viśeṣastatra śāstre vispaṣṭopi vistarabhiyā na prastūyate
nanu pramāṇādipadārthaṣoḍaśake pratipādyamāne kathamidaṃ nyāyaśāstramiti vyapadiśyate satyam
tathāpyasādhāraṇyena vyapadeśā bhavantīti nyāyena nyāyasya parārthānumānāparaparyāyasya sakalavidyānugrāhakatayā sarvakarmānuṣṭhānasādhanatayā pradhānatvena tathā vyapadeśo yujyate
tathābhāṇi sarvajñena so'yaṃ paramo nyāyo vipratipannapuruṣaṃ prati pratipādakatvāt
tathā pravṛttihetutvācca gausūvārtika  iti
pakṣilasvāminā ca 'seyamānvīkṣikī vidyā pramāṇādibhiḥ padārtheḥ pravibhajyamānā pradīpaḥ sarvavidyānāmupāyaḥ sarvakarmaṇām
āśrayaḥ sarvadharmāṇāṃ vidyoddeśe parīkṣitā
nyāsū bhāṣya iti
nanu tattvajñānānniḥśreyasaṃ bhavatītyuktam
tatra kiṃ tattvajñānādanantarameva niḥśreyasaṃ saṃpadyate netyucyate
kintu tattvajñānād duḥkhajanmapravṛttidoṣamithyājñānānāmuttarottarāpāye tadanantarā pāyādapavargaḥ iti
tatra mithyājñānaṃ nāmānātmani dehādāvātmabuddhiḥ
tadanukū leṣu rāgaḥ
tatpratikū leṣu dveṣaḥ
vastutastvātmanaḥ pratikū lamanukū laṃ vā na kiṃ cidvastvasti
parasparānubandhitvācca rāgādīnāṃ mūḍho rajyati rakto muhyati mūḍhaḥ ku pyati ku pito muhyatīti
tatastairdoṃṣaiḥ preritaḥ prāṇī pratiṣiddhāni śarīreṇa hiṃsāsteyādīni ācarati
vācā anṛtādīni
manasā paradrohādīni
seyaṃ pāparūpā pravṛttiradharmaḥ
śarīreṇa praśastāni dānaparaparitrāṇādīni
vācā hitasatyādīni
manasā ajighāṃsādīni
seyaṃ puṇyarūpā pravṛttirdharmaḥ
seyamubhayī pravṛttiḥ
tataḥ svānurūpaṃ praśastaṃ ninditaṃ vā janma punaḥ śarīrādeḥ prādurbhāvaḥ
tasminsati pratikū lavedanīyatayā bādhanātmakaṃ duḥkhaṃ bhavati
na hyapravṛttasya duḥkhaṃ pratyāpadyata iti kaścitprapadyate
ta ime mithyājñānādayo duḥkhāntā avicche dena pravartamānāḥ saṃsāraśabdārthoṃ ghaṭīcakravanniravadhiranuvartate
yadā kaścitpuruṣadhaureyaḥ purākṛtasukṛtaparipākavaśādācāryoṃpadeśena sarvamidaṃ duḥkhāyatanaṃ duḥkhānuṣaktaṃ ca paśyati tadā tatsarvaṃ heyatvena budhyate
tatastannirvartakamavidyādi nivartayitumicchati
tannivṛttyupāyaśca tattvajñānamiti
kasyaciccatasṛbhirvidhābhirvibhaktaṃ prameyaṃ bhāvayataḥ samyagdarśanapadavedanīyatayātattvajñānaṃ jāyate
tattvajñānānmithyājñānamapaiti
mithyājñānāpāye doṣā apayānti
doṣāpāye pravṛttirapaiti
pravṛttyapāye janmāpaiti
janmāpāye duḥkhamatyantaṃ nivartate
sātyantikī duḥkhanivṛttirapavargaḥ
nivṛttorātyantikatvaṃ nāma nivartyasajātīyasya punastatrānutpāda iti
tathā ca pāramarṣaṃ sūtram duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ gau sū  iti
nanu duḥkhātyantocchedopavarga ityetadadyāpi kaphoṇiguḍāyitaṃ vartate
tatkathaṃ siddhavatkṛtya vyavahriyate iti cet maivam
sarveṣāṃ mokṣavādināmapavargadaśāyāmātyantikī duḥkhanivṛttirastītyasyārthasya sarvatantrasiddhāntasiddhatayā ghaṇṭāpathatvāt
tathā hi ātmocchedo mokṣa iti mādhyamikamate duḥkhocche dostītyetāvattāvadavivādam
atha manyethāḥ  śarīrādivadātmāpi duḥkhahetutvāducche dya iti tanna saṃgacchate
vikalpānupapatteḥ
kimātmā jñānasaṃtāno vivakṣitastadatirikto vā  prathame na vipratipattiḥ
kaḥ khalvanukū lamācarati pratikū lamācaret dvitīye tasya nityatve nivṛttiraśakyavidhānaiva
anityatve pravṛttyanupapattiḥ
vyavahārānupapattiścādhikaṃ dūṣaṇam 
na khalu kaścitprekṣāvānātmanastu kāmāya sarvaṃ priyaṃ bhavatīti sarvataḥ priyatamasyātmanaḥ samucche dāya prayatate
sarvoṃ hi prāṇī sati dharmiṇi mukta iti vyavaharati nanu
dharminivṛttau nirmalajñānodayo mahodaya iti vijñānavādivāde sāmagrayabhāvaḥ sāmānādhikaraṇyānupapattiśca
bhāvanācatuṣṭayaṃ hi tasya kāraṇamabhīṣṭam
tacca kṣaṇabhaṅgapakṣe sthiraikādhārāsaṃbhavāt laṅghanābhyāsādivadanāsāditaprakarṣaṃ na sphu ṭamabhijñānamabhijanayituṃ prabhavati
sopaplavasya jñānasaṃtānasya baddhatve nirupaplavasya ca muktatve yo baddhaḥ sa eva mukta iti sāmānādhikaraṇyaṃ na saṃgacchate
āvaraṇamuktirmuktiriti jainajanābhimatopi mārgoṃ na nisargato nirargalaḥ
aṅga bhāvanpṛṣṭo vyācaṣṭāṃ kimāvaraṇam
dharmādharmabhrāntaya iti cet iṣṭameva
atha dehamevāvaraṇam
tathā ca tannivṛttau pañjarānmuktasya śukasyevātmanaḥ satatordhvagamanaṃ muktiriti cet tadā vaktavyam
kimayamātmā mūrtoṃ'mūrtoṃ  prathame niravayavaḥ sāvayavo vā  niravayavatve niravayavo mūrtaḥ paramāṇuriti paramāṇulakṣaṇāpattyā paramāṇudharmavadātma dharmāṇāmatīndriyatvaṃ prasajet
sāvayavatve yatsāvayavaṃ tadanityamiti pratibandhabalenānityatvāpattau kṛtapraṇāśākṛtābhyāgamau niṣpratibandhau prasaretām
amūrtatve gamanamanupapannameva
calanātmikāyāḥ kriyāyā mūrtatvapratibandhāt
pāratantryaṃ bandhaḥ svātantryaṃ mokṣaḥ iti cārvākapakṣepi svātantryaṃ duḥkhanivṛttiścet  avivādaḥ
aiśvaryaṃ cet sātiśayatayā sadṛkṣatayā ca prekṣāvatāṃ nābhimatam
prakṛtipuruṣānyatvakhyātau prakṛtyuparame puruṣasya svarūpeṇāvasthānaṃ muktiriti sāṃkhyākhyātepi pakṣe duḥkhocchedostyeva
vivekajñānaṃ puruṣāśrayaṃ prakṛtyāśrayaṃ vetyetāvadavaśiṣyate
tatra puruṣāśrayamiti na śliṣyate
puruṣasya kauṭasthyāvasthānanirodhāpātāt
nāpi prakṛtyāśrayaḥ
acetanatvāttasyāḥ
kiṃ ca prakṛtiḥ pravṛttisvabhāvā nivṛttisvabhāvā vā  ādye'nirmoṃkṣaḥ
svabhāvasyānapāyāt
dvitīye saṃprati saṃsārostamiyāt
nityaniratiśaya sukhābhivyaktirmuktiriti bhaṭṭasarvajñādyabhimatepi duḥkhanivṛttirabhimataiva
paraṃ tu nityasukhaṃ na pramāṇapaddhatimadhyāste
śrutistatra pramāṇamiti cet na
yogyānupalabdhibādhite tadanavakāśāt
avakāśe vā grāvaplavepi tathābhāva prasaṅgāt
nanu sukhābhivyaktirmuktiriti pakṣaṃ parityajya duḥkhanivṛttireva muktiriti svīkāraḥ kṣīraṃ vihāyārocakagrastasya sauvīraruci manubhāvayatīti cet tadetannāṭakapakṣapatitaṃ tvadvaca ityupekṣyate
sukhasya sātiśayatayā sadṛkṣatayā bahupratyanīkākrāntatayā sādhanaprārthanaparikliṣṭatayā ca duḥkhāvinābhūtatvena viṣānuṣaktamadhuvadduḥkhapakṣanikṣepāt
nanvekamanusaṃdhitsatoparaṃ pracyavata iti nyāyena duḥkhavatsukhamapyucchidyata ityakāmyoyaṃ pakṣa iti cet maivaṃ maṃsthāḥ
sukhasaṃpādane duḥkhasādhanabāhulyānuṣaṅganiyamena taptāyaḥpiṇḍe tapanīyabuddhayā pravartamānena sāmyāpātāt
tathā hi nyāyopārjiteṣu viṣayeṣu kiyantaḥ sukhakhadyotāḥ kiyanti duḥkhadurdināni
anyāyopārjiteṣu tu yatbhaviṣyati tanmanasāpi cintayituṃ na śakyamiti
etatsvānubhavamapracchādayantaḥ santo vidāṃku rvantu vidāṃ varā bhavantaḥ
tasmātpariśeṣātparameśvarānugrahavaśācchravaṇādikrameṇātma tattvasākṣātkāravataḥ puruṣadhaureyasya duḥkhanivṛttirātyantikī niḥśreyasamiti niravadyam
nanvīśvarasadbhāve kiṃ pramāṇaṃ pratyakṣamanumānamāgamo vā
na tāvadatra pratyakṣaṃ kramate
rūpādirahita tvenātīndriyatvāt
nāpyanumānam
tadvyāptaliṅgābhāvāt
nāgamaḥ
vikalpāsahatvāt
kiṃ nityovagamayatyanityo vā  ādyepasiddhāntāpātaḥ
dvitīye parasparāśrayāpātaḥ
upamānādika maśakyaśaṅkam
niyataviṣayatvāt
tasmādīśvaraḥ śaśaviṣāṇāyata iti cet  tadetanna caturacetasāṃ cetasi camatkāramāviṣkaroti
vivādāspadaṃ nāgasāgarādikaṃ sakartṛkaṃ kāryatvātku mbhavat
na cāyamasiddho hetuḥ
sāvayavatvena tasya susādhanatvāt
nanu kimidaṃ sāvayavatvam avayavasaṃyogitvamavayavasamavāyitvaṃ vā nādyaḥ
gaganādau vyibhicārāt
na dvitīyaḥ tantutvādāvanaikāntyāt
tasmādanupapannamiti cet maivaṃ vādīḥ
samavetadravyatvaṃ sāvayavatvamiti nirukte rvaktuṃ śakyatvāt
avāntaramahatvena vā kāryatvānumānasya sukaratvāt
nāpi viruddho hetuḥ
sādhyaviparyayavyāpterabhāvāt
nāpyanaikāntikaḥ
pakṣādanyatra vṛtteradarśanāt
nāpi kālātyayāpadiṣṭaḥ
bādhakānupalambhāt
nāpi satpratipakṣaḥ
pratibhaṭādarśanāt
nanu nāgadikamakartukaṃ śarīrājanyatvādgaganavaditi cet naitatparīkṣākṣamamīkṣyate
na hi kaṭhorakaṇṭhīravasya ku raṅgaśāvaḥ pratibhaṭo bhavati
ajanyatvasyaiva samarthatayā śarīraviśeṣaṇavaiyarthyāt
tarhyajanyatvameva sādhanamiti cet  na
asiddheḥ
nāpi sopādhikatvaśaṅkākalaṅkāṅku raḥ saṃbhavī
anukū latarka saṃbhavāt
yadyayamakartṛkaḥ syātkāryamapi na syāt
iha jagati nāstyeva tatkāryaṃ nāma yatkārakacakramavadhīryātmānamāsādayedityetadavivādam
tacca sarvaṃ kartṛviśeṣopahitamaryādam
kartṛtvaṃ cetarakārakāprayojyatve sati sakalakārakaprayoktṛtvalakṣaṇaṃ jñānacikīrṣāprayatnādhāratvam
evaṃ ca kartṛvyāvṛttestadupahitasamastakāra  kavyāvṛttāvakāraṇakakāryoṃtpādaprasaṅga iti sthūlaḥ pramādaḥ
tathā niraṭaṅki śaṅkarakiṅkareṇa  anukū lena tarke ṇa sanāthe sati sādhane
sādhyavyāpakatābhaṅgātpakṣe nopādhisaṃbhavaḥ
yadīśvaraḥ kartā syāttarhi śarīrī syādityādipratikū latarka jātaṃ jāgartīti cet īśvarasiddhayasiddhimyāṃ vyāghātaḥ
tadaditamuduyanena  āgamādeḥ pramāṇatve bādhanādaniṣedhanam
ābhāsatve tu saiva syādāśrayāsiddhiruddhatā
nyā ku   iti
na ca viśeṣavirodhaḥ śakyaśaṅkaḥ
jñātatvājñātatvavikalpaparāhatatvāt
syādetat
parameśvarasya jagannirmāṇe pravṛttiḥ kimarthā svārthā parārthā vā ādyepīṣṭaprāptyarthā niṣṭaparihārārthā vā nādyaḥ
āvāptasakalakāmasya tadanupapatteḥ
ata eva na dvitīyaḥ
dvitīye pravṛttyanupapattiḥ
kaḥ khalu parārthaṃ pravartamānaṃ prekṣāvānityācakṣīta  atha karuṇāyā pravṛttyupapattirityācakṣīta kaścit taṃ pratyācakṣīta
tarhi sarvānprāṇinaḥ sukhina eva sṛjedīśvaraḥ
na duḥkhaśabalān
karuṇāvirodhāt
svārthamanapekṣya paraduḥkhaprahāṇecchā hi kāruṇyam
tasmādīśvarasya jagatsarjanaṃ na yujyate
taduktaṃ bhaṭṭācāryaiḥ  prayojanamanuddiśya na mando'pi pravartate
jagacca sṛjatastasya kiṃ nāma na kṛtaṃ bhavet
atrocyate
nāstikaśiromaṇe tāvadīṣyākaṣāyite cakṣuṣī nimīlya paribhāvayatu bhavān
karuṇayā pravṛttirastyeva
na ca nisargataḥ sukhamayasargaprasaṅgaḥ
sṛjyaprāṇikṛtasukṛtaduskṛta  paripākaviśeṣādvaiṣamyopapatteḥ
na ca svātantryabhaṅgaḥ śaṅkanīyaḥ
svāṅgaṃ svavyavadhāyakaṃ na bhavatīti nyāyena pratyuta tannirvāhāt
'eka eva rudro na dvitīyovatasthe taisaṃ ityādirāgamastatra pramāṇam
yadyevaṃ tarhi parasparāśrayabādhavyādhiṃ samādhatsveti cet tasyānutthānāt
kimutpattau parasparāśrayaḥ śaṅkyate jñaptau vā
nādyaḥ
āgamasye śvarādhīnotpattikatvepi parameśvarasya nityatvenotpatteranupapatteḥ
nāpi jñāptau
parameśvarasyāgamādhīna jñaptikatvepi tasyānyatovagamāt
nāpi tadanityatvajñaptau
āgamānityatvasya tīvrādidharmoṃpeta tvādinā sugamattvāt
tasmānnivartakadharmānuṣṭhānavaśādīśvaraprasādasiddhāvabhimateṣṭasiddhiriti sarvamavadātam
atha jaiminidarśanam 
 nanu dharmānuṣṭhānavaśādabhimatadharmasiddhiriti jegīyate bhavatā
tatra dharmaḥ kiṃ lakṣaṇaḥ kiṃ pramāṇaka iti cet ucyate
śrūyatāmavadhānena asya praśnasya prativacanaṃ prācyāṃ mīmāṃsāyāṃ prādarśi jaiminīnā muninā
sā hi mīmāṃsā dvādaśalakṣaṇī
tatra prathamedhyāye vidhyarthavādamantra smṛtināmadheyārthakasya śabdarāśeḥ pramāṇyam
dvitīye upoddhātakarmabhedapramāṇāpavādaprayogabhedarūporthaḥ
tṛtīye śrutiliṅgavākyādivirodhapratipattikarmānārabhyādhītabahupradhānopakārakaprayājādiyājamāna  cintanam
caturthe pradhānaprayojakatvāpradhānaprayojakatvajuhūparṇatādiphalarājasūyagatajaghanyāṅgākṣa  dyūtādicintā
pañcame śrutyādikramatadviśeṣavṛddhayavardhanaprābalyadaurbalyacintā
ṣaṣṭhe'dhikāri taddharmadravyapratinidhyarthalopanaprāyaścitasatradeyavahnivicāraḥ
saptame pratyakṣavacanātideśaśeṣanāma liṅgātideśavicāraḥ
aṣṭame spaṣṭāspaṣṭaprabalaliṅgātideśāpavādavicāraḥ
navame ūhavicārā rambhasāmohamantrohatatprasaṅgavicāraḥ
daśame bādhahetudvāralopavistārabādhakāraṇakāryaikatvasamuccaya grahādisāmaprakīrṇanathavicāraḥ
ekādaśe tantropoddhātatantrāvāpatantraprapañcanāvāpaprapañcana cintanāni
dvādaśe prasaṅga tantrinirṇaya samuccayavikalpa vicāraḥ
tatrāthāto dharmajijñāsā jaisū  iti prathamamadhikaraṇaṃ pūrvamīmāṃsārambhopapādanaparam
adhikaraṇaṃ ca pañcāvayavamācakṣate parīkṣakāḥ
te ca pañcāvayavā viṣayasaṃśayapūrvapakṣasiddhānta saṃgatirūpāḥ
tatrācāryamatānusāreṇādhikaraṇaṃ nirupyate
'svādhyāyo'dhyetavyaḥ' ityetadvākyaṃ viṣayaḥ
'codanālakṣaṇo'rthoṃ dharmaḥ' jaisū ityārabhya 'anvāhārye ca darśanāt' jaisū  ityetadantaṃ jaiminīyaṃ dharmaśāstramanārabhyamārabhyaṃ veti saṃdehaḥ
adhyayanavidhe radṛṣṭārthatvadṛṣṭārthatvābhyām
tatrānārabhyamiti pūrvaḥ pakṣaḥ
adhyayanavidherarthāvabodhalakṣaṇadṛṣṭaphalakatvānupapatteḥ
arthāvabodhārtha madhyayanavidhiriti vadanvādī praṣṭavyaḥ kimatyantamaprāptamadhyayanaṃ vidhīyate kiṃ vā pākṣikamavaghātavanniyamyata iti na tāvadādyaḥ
vivādapadaṃ vedādhyayanamarthāvabodhaheturadhyayana tvādbhāratādhyayanavadityanumānena vidhyanapekṣatayā prāptatvāt
astu tarhi dvitīyo yathā nakhavidalanādinā taṇḍu laniṣpattisaṃbhavātpākṣiko'vaghātovaśyaṃ kartavya iti vidhinā niyamyate tathā likhitapāṭhenārthajñānasaṃbhavātpākṣikamadhyayanaṃ vidhinā niyamyata iti cet naitaccaturasram
dṛṣṭāntadārṣṭāntikayorvaidharmyasaṃbhavāt
avaghātaniṣpannaireva taṇḍu laiḥ piṣṭapuroḍāśādi karaṇe'vāntarāpūrvadvārā darśapūrṇamāsau paramāpūrvamutpādayato nāparathā
ato'pūrvamavaghātasya niyamahetuḥ
prakṛte likhitapāṭhajanyenā dhyayanajanyena vārthāvabodhena kratvanuṣṭhānasiddheradhyayanasya niyamaheturnāstyeva
tasmādarthāvabodhahetuvicāraśāstrasya vaidhatvaṃ nāstīti
tarhi śrūyamāṇasya vidheḥ kā gatiriti cet svargaphalako'kṣaragrahaṇamātravidhiriti bhavānparituṣyatu
viśvajinnyāyenāśrutasyāpi svargasya kalpayituṃ śakyatvāt
yathā 'sa svargaḥ sarvānpratyaviśiṣṭatvāt' jaisū iti viśvajityaśrutamapyadhikāriṇaṃ saṃpādayatā tadviśeṣaṇaṃ svargaḥ phalaṃ yuktyā niraṇāyi tadvadadhyanepyastu
taduktam  vināpi vidhinā dṛṣṭalābhānna hi tadarthatā
kalpyastu vidhisāmarthyātsvargoṃ viśvajidādivataiti
evaṃ ca sati vedamadhītya snāyāditi smṛtiranugṛhītā bhavati
atra hi vedādhyayanasamāvartanayoravyavadhānamavagamyate
tāvake mate tvadhīte'pi vede dharmavicārāya guruku le vastavyam
tathā satyavyavadhānaṃ bādhyeta
tasmādvicāraśāstrasya vaidhatvābhāvātpāṭhamātreṇa svargasiddheḥ samāvartanaśāstrācca dharmavicāraśāstramanārambhaṇīyamiti pūrvapakṣasaṃkṣepaḥ
siddhāntastvanyataḥ prāptatvādaprāptavidhitvaṃ māstu
niyamavidhitvapakṣastu vajrahastenāpi nāpahastayituṃ pāryate
tathā hi 'svādhyāyo'dhyetavyaḥ' iti tavyapratyayaḥ preraṇāparaparyāyāṃ puruṣapravṛttirūpārthabhāvanābhāvyāmabhidhābhāvanāṃ pratyāyayati
sā hyarthabhāvanā bhāvyamākāṅkṣati
na tāvatsamānapadopāttamadhyayanaṃ bhāvyatvena pariramate
adhyayanaśabdārthasya svādhīnoccāraṇakṣamatvasya vāṅmanasavyāpārasya kleśārthakasya bhāvyatvāsaṃbhavāt
nāpi samānavākyopāttaḥ svādhyāyaḥ
svādhyāyaśabdārthasya varṇarāśenityatvena vibhutvena cotpattyādīnāṃ caturṇāṃ kriyāphalānāmasaṃbhavāt
tasmātsāmarthyaprāpto'vabodho bhāvyatvenāvatiṣṭhate
arthī samarthoṃ vidvānadhikriyata iti nyāyena darśapūrṇamāsādividhayaḥ svaviṣayāvabodhamapekṣamāṇāḥ svārthabodhesvādhyāyaṃ viniyuñjate
adhyayana vidhiśca likhitapāṭhādivyāvṛttyādhyayanasaṃskṛtatvaṃ svādhyāyasyāvagamayati
tathā ca yathā darśapūrṇamāsādijanyaṃ paramāpūrvamavaghātādijanyasyāvāntarāpūrvasya kalpakaṃ tathā samastakratujanyamapūrvajātaṃ kratujñānasādhanādhyayananiyamajanyamapūrvaṃ kalpayiṣyati
niyamādṛṣṭāniṣṭau vidhiśravaṇavaiphalyamāpadyeta
na ca viśvajinnayāyena phalakalpanāvakalpyate
arthāvabodhe dṛṣṭe phale sati phalāntarakalpanāyā ayogāt
taduktam  labhyamāne phale dṛṣṭe nādṛṣṭaphalakalpanā
vidhestu niyamārthatvānnānarthakyaṃ bhaviṣyati
nanu vedamātrādhyāyinorthāvabodhānudaye'pi sāṅgavedādhyāyinaḥ puruṣasyārthāvabodhasaṃbhavādvicāraśāstrasya vaiphalyamiti cet tadasamañjasam
bodhamātrasaṃbhavepinirṇayasya vicārādhīnatvāt
tadyathā 'aktāḥ śarka rā upadadhāti' taibrā ityatra ghṛtenaiva na tailādīnetyayaṃ nirṇayo vyākaraṇena nigamena nirukte na vā na labhyate
vicāraśāstreṇa tu tejo vai ghṛtamiti vākyaśeṣavaśādarthanirṇayo labhyate
tasmādvicāraśāstrasya vaidhatvaṃ siddham
na ca vedamadhītya snāyāditi śāstraṃ guruku lanivṛttiparaṃ vyavadhānapratibandhakaṃ bādhyeteti mantavyam
'snātvā bhuṅttaka itivat pūrvāparībhāvasamānakartṛkatvamātrapratipattyā adhyayanasamāvartanayornairantaryāpratipattoḥ
tasmādvidhi sādharthyādevādhikaraṇasahasrātmakaṃ pūrvamīmāṃsāśāstramārambhaṇīyam
idaṃ cādhikaraṇaṃ śāstreṇopoddhātatvena saṃbadhyate
tadāhacintāṃ prakṛtisiddhayarthāmupoddhātaṃ pracakṣate
idamevādhikaraṇaṃ gurumatamanusṛtyopanyasyate
aṣṭavarṣaṃ brāhmāṇamupanīyata tamadhyāpayītetyatrādhyāpanaṃ niyogaviṣayaḥ pratibhāsate
niyogaśca niyojyamapekṣate
kaścātra niyojya iti cet  ācāryakakāma eva
saṃmānana ' pāsū iyādinā pāṇinyanuśāsanenācāryake gamyamāne nayaterdhātorātmanepadasya vidhānāt
upanayane yo niyojyaḥ sa evādhyāpanepi
tayorekaprayojanatvāt
ata evoktaṃ manunā muninā  upanīya tu yaḥ śiṣyaṃ vedamadhyāpayed dvijaḥ
sāṅgaṃ ca sarahasyaṃ ca tamācāryaṃ pracakṣate
manu  iti
tataścācāryakartṛkamadhyāpanaṃ māṇavakakartṛke ṇādhyayanena vinā na sidhyatītyadhyāpanavidhi prayuktyaivādhyayanānuṣṭhānaṃ setsyati
prayojyavyāpāramantareṇa prayojakavyāpārasyānirvāhāt
tarhyadhyetavyaḥ' taiā ityasya vidhitvaṃ na siddhatīti cet mā saitsītkā no hāniḥ pṛthagadhyayanavidherabhyupagame prayojanābhāvāt
vidhivākyasya nityānuvādatvenāpyupapatteḥ
tasmādadhyana vidhimupajīvya pūrvamupanyastau pūrvoṃttarapakṣau prakārāntareṇa pradarśanīyau
vicāraśāstramavaidhatvenānārabdhavyamiti pūrvapakṣaḥ vaidhatvenārabdhavyamiti rāddhāntaḥ
tatra vaidhatvaṃ vadatā vaditavyaṃ kimadhyāpanavidhirmāṇavakasyārthāvabodhamapi prayuṅkte  kiṃ vā pāṭhamātram nādyaḥ
vināpyarthāvabodhenādhyāpanasiddheḥ
na dvitīyaḥ
pāṭhamātre vicārasya viṣayaprayojanayorasaṃbhavāt
āpātataḥ pratibhātaḥ saṃdigdhorthoṃ vicāraśāstrasya viṣayo bhavati
tathā sati yatrārthāvagatireva nāsti tatra sandehasya kā kathā vicāraphalasya nirṇayasya pratyāśā dūrata eva
tathā ca yadasaṃdigdhamaprayojanaṃ na ca tatprekṣāvatpratipitsāgocaraḥ
yathā samanaske ndriyasaṃnikṛṣṭaḥ spaṣṭālokamadhyamadhyāsīno ghaṭa iti nyāyena viṣayaprayojanayorasaṃbhavena vicaraśāstramanārabhyamiti pūrvaḥ pakṣaḥ
adhyāpanavidhinārthāvabodho mā prayoji
tathāpi sāṅgavedādhyāyino gṛhītapadapadārthasaṃgatikasya puruṣasya pauruṣeyeṣviva prabandheṣvāmnāyepyarthāvabodhaḥ prapnotyeva
nanu yathā viṣaṃ bhuṅkṣvetyatra pratīyamānopyarthoṃ na vavakṣyate 'māsya gṛhe bhuṅkthāḥ' iti bhojanapratiṣedhasya mātṛvākyatātparyaviṣayatvāt
tathāmnāyārthasyāvivakṣāyāṃ viṣayādyabhāvadoṣaḥ prācīnaḥ praduḥṣyāditi cet  maivaṃ vocaḥ
dṛṣṭāntadārṣṭāntikayorvaiṣamyasaṃbhavāt
viṣabhojanavākyasyāptapraṇītatvena mukhyārthaparigrahe bādhaḥ syāditi vivakṣā nāśrīyate
apauruṣeye tu vede pratīyamāno'rthaḥ ku to na vivakṣyate
vivakṣite ca vedārthe yatra yatra puruṣasya saṃdehaḥ sa sarvoṃpi vicāraśāstrasya viṣayo bhaviṣyati
tannirṇayaśca prayojanam
tasmādadhyāpanavidhiprayukte nādhyayanenāvagamyamānasyārthasya vicārārhatvādvicāraśāstrasya vaidhatvena vicāraśāstramārambhaṇīyamiti rāddhāntasaṃgrahaḥ
syādetat
vedasya kathamapauruṣeyatvamabhidhīyate tatpratipādakapramāṇābhāvāt
atha manyethāḥ apauruṣeyā vedāḥ saṃpradāyāvicche de satyasmaryamāṇakartṛkatvādātmavaditi
tadetanmandam
viśeṣaṇāsiddheḥ
pauruṣeyavedavādibhiḥ pralaye sapradāyavicchedasya kakṣīkaraṇāt
kiṃ ca kimidamasmaryamāṇakartṛkatvaṃ nāmāpramīyamāṇakartṛkatvamasmaraṇagocarakartṛkatvaṃ vā  na prathamaḥ kalpaḥ
parameśvarasya kartuḥ pramiterabhyupagamāt
na dvitīyaḥ
vikalpāsahatvāt
tathā hi kimeke nāsmaraṇamabhipreyate sarvairvā nādyaḥ 'yo dharmaśīlo jitamānaroṣaḥ ityādiṣu muktakoktiṣu vyabhicārāt
na dvitīyaḥ sarvāsmaraṇasyāsarvajñadurjñānatvāt
pauruṣeyatve pramāṇasaṃbhavācca
vedavākyāni pauruṣeyāṇi vākyatvātkālidāsādivākyavat
vedavākyānyāptapraṇītāni pramāṇatve satti vākyatvānmanvādivākyavaditi
nanu vedasyādhyayanaṃ sarvaṃ gurvadhyayanapūrvakam
vedādhyayanasāmānyādadhunādhyayanaṃ yathā
ślo bā  ityanumānaṃ pratisādhanaṃ pragalbhata iti cet tadapi na pramāṇakoṭiṃ praveṣṭumīṣṭe
bhāratādhyayanaṃ sarvaṃ gurvadhyayanapūrvakam
bhāratādhyayanatvena sāṃpratādhyayanaṃ yathā
ityābhāsasamānayogakṣematvāt
nanu tatra vyāsaḥ karteti smaryate
ko hyanyaḥ puṇḍarīkākṣā nmahābhāratakṛdbhavet
ityādāviti cet tadasāram
ṛcaḥ sāmāni jajñire
chandāṃsi jajñire tasmādyajustasmādajāyata
tai ā  iti puruṣasūkte vedasya sakartṛkatāpratipādanāt
kiṃ cānityaḥ śabdaḥ sāmānyavattve satyasmadādibāhyendriyagrāhyātvād ghaṭavat
nanvidamanumānaṃ sa evāyaṃ gakāra iti pratyabhijñāpramāṇapratihatamiti cet tadatiphalgu
lūnapunarjātake śaku ndādāviva pratyabhijñāyāḥ sāmānyaviṣayatvena bādhakatvābhāvāt
nanvaśarīrasya parameśvarasya tālvādisthānābhāvena varṇoṃccāraṇāsaṃbhavātkathaṃ tatpraṇītatvaṃ vedasya syāditi cet na tadbhadram
svabhāvato'śarīrasyāpi tasya bhaktānugrahārthaṃ līlāvigrahagrahaṇasaṃbhavāt
tasmādvedasyāpauruṣeya tvavācoyuktirna yukte ti cet tatra samādhānamabhidhīyate
kimidaṃ pauruṣeyatvaṃ sisādhayiṣitam puruṣādutpannatvamātraṃ yathāsmadādibhiraharaharuccāryamāṇasya vedasya pramāṇāntareṇārthamupalabhya tatprakāśanāya racitattvaṃ vā yathāsmadādibhireva nibadhyamānasya prabandhasya prathame na vipratipattiḥ
dvitīye kimanumānaba lāttatsādhanamāgamabalādvā nādyaḥ
mālatīmādhavādivākyeṣu savyabhicāratvāt
atha pramātve satīti viśiṣyata iti cet tadapi na vipaścito manasi vaiśadyamāpadyate
pramāṇāntarāgocarārthapratipādakaṃ hi vākyaṃ vedavākyam
tatpramāṇāntaragocarārthapratipādakamiti sādhyamāne mama mātā vandhyetivad vyāghātāpātāt
kiṃ ca parameśvarasya līlāvigrahaparigrahābhyupagame'pyatīndriyārthadarśanaṃ na saṃjāghaṭīti
deśakālasvabhāvaviprakṛṣṭārtha grahaṇopāyābhāvāt
na ca taccakṣurādikameva tādṛkpratītijana nakṣamamiti mantavyam
dṛṣṭānusāreṇaiva kalpanāyā āśrayaṇīyatvāt
taduktaṃ gurubhiḥ sarvajñanikāraṇavelāyām  yatrāpyatiśayo dṛṣṭaḥ sa svārthānatilaṅghanāt
dūrasūkṣmādidṛṣṭau syānna rūpe śrotravṛttitā
ata eva nāgāmabalāttatsādhanam
yathā 'tena proktam' pāsū iti pāṇinyanuśāsane jāgratyapi kāṭhaka kālāpataittirīyamityādisamākhyādhyayanasaṃpradāyapravartakaviṣayatvenopapadyate tadvadatrāpi saṃpradāyapravartakāviṣayatvenāpyupapadyate
na cānumānabalācchabdasyānityatvasiddhiḥ
pratyabhijñāvirodhāt
na cāsatyapyekatve sāmānyanibandhanaṃ taditi sāṃpratam
sāmānyanibandhanatvamasya balavadbādhakopanipātādāsthīyate kvacid vyabhicāradarśanāddhā
tatra kvacid vyabhicāradarśane tadutprekṣāyāmuktaṃ svataḥ pramāṇyavādibhiḥ  utprekṣeta hi yo mohādajñātamapi bādhanam
sa sarvavyavahāreṣu saṃśayātmā vinaśyati
nanvidaṃ pratyabhijñānaṃ gatvādijātiviṣayaṃ na gādivyaktiviṣayam
tāsāṃ pratipuruṣaṃ bhedopalambhāt
anyathā 'somaśarmādhīta' iti vimāgo na syāditi cet tadapi śobhāṃ na vibharti
gādivyaktibhede pramāṇābhāvena gatvādijātiviṣayakalpanāyāṃ pramāṇābhāvāt
yathā gotvamajānata ekameva bhinnadeśaparimāṇasaṃsthānavyaktu padhāna vaśādbhinnadeśamivālpamiva mahadiva dīrghamiva vāmanamiva prathate tathā gavyaktimajānata ekāpi vyañjakabhedāttāttaddharmānubandhinī pratibhāsate
etena viruddhadharmādhyāsādbhedasiddhiriti pratyuktam
tatra kiṃ svābhāviko viruddhadharmādhyāso bhedasādhakatvenābhimataḥ prātītiko vā prathame'siddhiḥ
aparathā svābhāvikabhedābhyupagame 'daśa gakārānudacārayaccaitraḥ' iti pratipattiḥ syānna tu daśakṛtvo gakāra iti
dvitīye tu na svābhāvikabhedasiddhiḥ
na hi paropādhibhedena svābhāvikamaikyaṃ vihanyate
mā bhūnnabhaso'pi ku mbhādyupādhibhedātsvābhāviko bhedaḥ
tatra vyāvṛttavyavahāro nādanidānaḥ
taduktamācāryaiḥ
prayojanaṃ tu yajjātestadvarṇādeva lapsyate
vyaktilabhyaṃ tu nādebhya iti gatvādidhīrvṛthā
tathā ca  pratyabhijñā yadā śabde jāgati niravagrahā
anityatvānumānāni saiva sarvāṇi bādhate
etenedamapāstaṃ yadavādi vāgīśvareṇa mānamanohare anityaḥ śabdaḥ indriyagrāhyaviśeṣaguṇatvāccakṣū rūpavaditi'
śabdadravyatvavādinaṃ pratyasiddheḥ
dhvanyaṃśe siddhasādhanatvācca
aśrāvaṇatvopādhi bādhitatvācca
udayanastu āśrayāpratyakṣatve'pyabhāvasya pratyakṣatāṃ mahatā prabandhena pratipādayannivṛttaḥ kolāhalaḥ utpannaḥ śabda iti vyavahārācaraṇe kāraṇaṃ pratyakṣaṃ śabdānityatve pramāṇayati sma
so'pi viruddhadharmasaṃsargasyaupādhikatvopapādananyāyena dattaraktabalivetālasamaḥ
yo hi nityatve sarvadopalabdhyanupalabdhiprasaṅgo nyāyabhūṣaṇakāroktaḥ so'pi dhvanisaṃskṛtasvopalambhā bhyupagamātpratikṣiptaḥ
yattu yugapadindriyasaṃbandhitvena pratiniyatasaṃskāraka saṃskāryatvābhāvānumānaṃ tadātmanyanaikāntikamityalamatikalahena
tataśca vedasyāpauruṣeyatayā nirastasamastaśaṅkākala ṅkāṅku ra tvena svataḥsiddhaṃ dharme pramāṇyamiti susthitam
syādetat
pramāṇatvāpramāṇatve svataḥ sāṃkhyāḥ samāśritāḥ
naiyāyikāste parataḥ saugatāścaramaṃ svataḥ
prathamaṃ parataḥ prāhuḥ pramāṇyaṃ vedavādinaḥ
pramāṇatvaṃ svataḥ prāhuḥ parataścāpramāṇatām
iti vādivivādadarśanātkathaṃkāraṃ svataḥ dharme prāmāṇyamiti siddhavatkṛtya svīkriyate kiṃ ca kimidaṃ svataḥ pramāṇyaṃ nāma kiṃ svata eva prāmāṇyasya janma āhosvit svaśrayajñānajanyatvam kimuta svāśrayajñānasāmagrījanyatvam utāho jñānasāmānyasāmagrījanya jñānaviśeṣāśritatvam kiṃ vā jñānasāmānyasāmagrīmātrajanyajñānaviśeṣāśritatvam tatrādyaḥ sāvadyaḥ
kāryakāraṇabhāvasya bhedasamānādhikaraṇatvekasminna saṃbhavāt
nāpi dvitīyaḥ
gṛṇasya sato jñānasya pramāṇyaṃ prati samavāyikāraṇatayā dravyatvāpātāt
nāpi tṛtīyaḥ
pramāṇyasyopādhitve jātitve vā janmāyogāt
smṛtitvānādhikaraṇasya jñānasya bādhātyantābhāvaḥ pramāṇyopādhiḥ
na ca tasyotpattisaṃbhavaḥ
atyantābhāvasya nityatvābhyupagamāt
ata eva na jāterapi jāniryujyate
nāpi caturthaḥ
jñānaviśeṣo hyapramā
viśeṣasāmagyrāṃ ca sāmānyasāmagrī anupraviśati śiṃśapāsanāgyrāmiva vṛkṣasāmagrī
aparathā tasyākasmikatvaṃ prasajyeta
tasmātparatastvena svīkṛtāprāmāṇyaṃ vijñānasāmānyasāmagrījanyāśritamityativyaptirāpadyeta
pañcamavikalpaṃ vikalpayāmaḥ
kiṃ doṣābhāvasahakṛtajñānasāmagrījanyatvameva jñānasāmagrī mātrajanyatvaṃ kiṃ vā doṣābhāvāsahakṛtajñānasāmagrījanyatvam nādyaḥ
doṣābhāvasahakṛtajñānasāmagrījanyatvameva parataḥ prāmāṇyavādi bhirurarīkaraṇāt
nāpi dvitīyaḥ
doṣābhāvasahakṛtatvena sāmagrayāṃ sahakṛtatve siddhe'nanyathā siddhānvayavyatirekasiddhatayā doṣābhāvasya kāraṇatāyā vajralepāyamānatvāt
abhāvaḥ kāraṇameva na bhavatīti cettadā vaktavyamabhāvasya kāryatvamasti na vā yadi nāsti tadā ghaṭapradhvaṃsānutpattyā ghaṭasya nityatāprasaṅgaḥ
athāsti kimaparāddhaṃ kāraṇatveneti seyamubhayataspāśā rajjuḥ
tadaditamuduyanena  bhāvo yathā tathābhāvaḥ kāraṇaṃ kāryavanmataḥ
nyā ku   tathā ca prayogaḥ  vimataṃ pramāṇyaṃ jñānahetvatiriktahetvadhīnaṃ kāryatve sati tadviśeṣāśritatvādaprāmāṇyavat
prāmāṇyaṃ parato jñāyate anabhyāsadaśāyāṃ sāṃśayikatvādaprāmāṇyavat
tasmādutpattau jñaptau ca paratastve pramāṇasaṃbhavātsvataḥ siddhaṃ prāmāṇyamityetatpūtiku ṣmāṇḍāyata iti cet tadetadākāśamuṣṭihananāyate
vijñānasāmagrījanyatve sati tadatiriktahetvajanyatvaṃ pramāyāḥ svatastvamiti niruktisaṃbhavāt
asti cātrānumānam
vimatā pramā vijñānasāmagrījanyatve sati tadatiriktajanyā na bhavati
apramātvānadhikaraṇatvāt
ghaṭādipramāvat
na caudayanamanumānaṃ paratastvasādhakamiti śaṅkanīyam
pramādoṣavyatirikta jñānahetvatiriktajanyā na bhavati jñānatvādapramāvaditi pratisādhanagrahagrastatvāt
jñāna sāmagrīmātrādeva pramotpattisaṃbhave tadatiriktasya guṇasya doṣābhāvasya vā kāraṇatvakalpanāyāṃ kalpanāgoravaprasaṅgācca
nanu doṣasyāpramāhetutvena tadābhāvasya pramāṃ prati hetutvaṃ durnivāramiti  cenna
doṣābhāva syāpramāpratibandhakatvenānyathāsiddhutvāt
tasmādgaṇebhyo doṣāṇāmabhāvastadabhāvataḥ
apramāṇyadvayāsattvaṃ tenotsargoṃ'napoditaḥ
tathā pramājñaptirapi jñānajñāpakasāmagrīta eva jāyate
na ca saṃśayānudayaprasaṅgo bādhaka iti yuktaṃ vaktu m
satyapi pratibhāsapuṣkalakāraṇe pratibandhakadoṣādisamavadhānāttadupapatteḥ
kiṃ ca tāvakamanumānaṃ svataḥ pramāṇaṃ na vā ādye'naikāntikatā
dvitīye tasyāpi parataḥ pramāṇyamevaṃ tasya tasyāpītyanavasthā duravasthā syāt
yadatra ku sumāñjalāvudayanena jhaṭiti pracurapravṛtteḥ prāmāṇyaniścayādhīnatvābhāvamāpādayatā praṇyagādi
'pravṛttirhīcchāmapekṣate
tatprācuryaṃ cecchāprācuryam
icchā ceṣṭasādhanatājñānam
tacceṣṭajātīyatvaliṅgānubhavam
so'pīndriyārthasaṃnikarṣam
prāmāṇyagrahaṇaṃ tu na kvacidupayujyate iti
tadapi taskarasya purastātkakṣe suvarṇamupetya sarvāṅgoddhāṭanamiva pratibhāti
yataḥ samīhitasādhanatājñānameva pramāṇatayāvagamyamānamicchāṃ janayatītyatraiva sphu ṭa eva prāmāṇyagrahaṇasyopayogaḥ
kiṃ ca kvacidapi cennivircikitsā pravṛttiḥ saṃśayādupapadyeta tarhi sarvatra tathābhāvasaṃbhavāt pramāṇyaniścayo nirarthakaḥ syāt
tathoktam  aniścitasya sattvameva durlabhamiti
yadi sattvaṃ sulabhaṃ bhavettadā prāmāṇyaṃ dattajalāñjalikaṃ bhavedityalamatiprapañcena
yasmāduktam  tasmādsadbodhakatvena prāptā buddheḥ pramāṇatā
arthānyathātvahetūtthadoṣajñānādapodyate
tasmāddharme svataḥsiddhapramāṇabhāve 'jyotiṣṭomena svargakāmo yajeta' ityādi vidhyarthavādamantra nāmadheyātmake vede yajetetyatra tapratyayaḥ prakṛtyarthoṃparaktāṃ bhāvanāmabhidhatta iti siddhe vyutpattimabhyupagacchatāmabhihitānvayavādināṃ bhaṭṭācāryāṇāṃ siddhāntaḥ
yāgaviṣayaṃ niyogamiti kārye vyutpattimanusaratāmanvitābhidhānavādināṃ prabhākaraguruṇāṃ siddhānta iti sarvamavadātam
atha pāṇinidarśanam 
 nanvayaṃ prakṛtibhāgo'yaṃ pratyayabhāga iti prakṛtipratyayavibhāgaḥ kathamavagamyata iti cet pītapātañjalajalānāmetaccodyaṃ camatkāraṃ na karoti
vyākaraṇaśāstrasya prakṛtipratyayavibhāga pratipādanaparatāyā prasiddhatvāt
tathā hi patañjalerbhagavato mahābhāṣyakārasyedamādimaṃ vākyam 'atha śabdānuśāsanam' pāta ma bhā  iti
asyārthaḥ  athetyayaṃ śabdo'dhikārarthaḥ prayujyate
adhikāraḥ prastāvaḥ
prārambha iti yāvat
śabdānuśāsanaśabdena ca pāṇinipraṇītaṃ vyākaraṇaśāstraṃ vivakṣyate
śabdānuśāsanamityetāvatyabhidhīyamāne saṃdehaḥ syāt
kiṃ śabdānuśāsanaṃ prastūyate na veti
tathā mā prasāṅkṣīdityathaśabdaṃ prāyuṅkta
atha śabdaprayogabalenārthāntaravyudāsena prastūyata ityasyābhidhīyamānatvāt
anena hi vaidikāḥ śabdāḥ 'śaṃ' no devīrabhiṣṭaye' atharva saṃ  ityādayastadupakāriṇo laukikāḥ śabdāḥ 'gauraśvaḥ puruṣo hastī śakuniḥ' ityādayaścānuśiṣyante vyutpādya saṃskriyante prakṛtipratyayavibhāgavattayā bodhyanta iti śabdānuśāsanam
atra kecitparyanuyuñjate  anuśāsikriyāyāḥ sakarmakatvātkarmabhūtasya śabdasya kartṛ bhūtasyācāryasya prāptau satyām 'ubhayaprāptau karmaṇi' pā sū  ityanuśāsanabalātkarmaṇyeṣā ṣaṣṭhī vidhātavyā
tathā ca 'karmaṇi ca' pāsū  iti samāsapratiṣedhasaṃbhavācchabdānuśāsanaśabdo na pramāṇapathamavataratīti
atrāyaṃ samādhirabhidhīyate yasminkṛtpratyaye kartṛkarmaṇorūbhayoḥ prāptirasti tatra karmaṇyeva ṣaṣṭhīvibhaktirbhavati na kartarīti bahuvrīhivijñānabalānniyamyate
tadyathā  āścaryoṃ gavāṃ doho'śikṣitena gopālakeneti
śabdānuśāsanamityatra tu śabdānāmanuśāsanaṃ nārthānāmityetāvato vivakṣitasyārthasyācāryasya karturupādānena vināpi supratipādatvādācāryopādānamakiṃcitkaram
tasmādubhayaprāpterabhāvādubhayaprāptau karmaṇītyeṣā ṣaṣṭhī na bhavati
kintu 'kartṛkarmaṇoḥ kṛti' pā sū  iti kṛdyoge kartari karmaṇi ca ṣaṣṭhīvibhaktirbhavatīti kṛdyogalakṣaṇā ṣaṣṭhī bhavaṣyiti
tathā cedhmapravraścanapalāśaśātanādivatsamāso bhaviṣyati
kartaryapi ṣaṣṭhī bhavatīti kecid bruvate
ata evoktaṃ kāśikāvṛttau kecidaviśeṣeṇaiva vibhāṣāmicchanti śabdānāmanuśāsanamācāryeṇācāryasya veti
athavā śeṣalakṣaṇeyaṃ ṣaṣṭhī
tatra kimapi codyaṃ nāvataratyeva
yadyevaṃ tarhi śeṣalakṣaṇāyāḥ ṣaṣṭhyāḥ sarvatra suvacatvāt ṣaṣṭhīsamāsapratiṣedhasūtrāṇāmānarthakyaṃ prāpnuyāditi cet  satyam
teṣāṃ svaracintāyāmupayogo vākyapadīye hariṇā prādarśi
tadāha mahopādhyāyavardhamānaḥ  laukikavyavahāreṣu yatheṣṭaṃ ceṣṭatāṃ janaḥ
vaidikeṣu tu mārgeṣu viśeṣoktiḥ pravartatām
iti pāṇinisūtrāṇāmarthavattvamasau yataḥ
janikarturiti brūte tatprayojaka ityapi
tathā ca śabdānuśāsanāparanāmadheyaṃ vyākaraṇaśāstramārabdhaṃ veditavyamiti vākyārthaḥ saṃpadyate
tasyārthasya jhaṭiti pratipattaye 'atha vyākaraṇam' ityevābhidhīyatām
atha śabdānuśāsanamityadhikākṣaraṃ mudhābhidhīyata iti
maivam
śabdānuśāsanamityanvarthasamākhyopādane tadīyavedāṅgatvapratipādakaprayojanānvākhyānasiddheḥ
anyathā prayojanānabhidhāne vyākaraṇā dhyayane'dhyetṛṇāṃ pravṛttireva na prasajyet
nanu 'niṣkāraṇo dharmaḥ ṣaḍaṅgo vedo'dhyetavyaḥ' ityadhyetavyatvavidhānādeva pravṛttiḥ setsyati iti cet maivam
tathā vidhāne'pi tadīyavedāṅgatvapratipādakaprayojanānabhidhāne teṣāṃ pravṛtteranupapatteḥ
tathā hi purā kila vedamadhītyādhyetārastvaritā vaktāro bhavanti
vedānno vaidikāḥ śabdāḥ siddhāḥ lokācca laukikāḥ
tasmādanarthakaṃ vyākaraṇamiti
tasmādvedāṅgatvaṃ manyamānāstadadhyayane pravṛttimakārṣuḥ
tataśca idānīṃtanānāmapi tatra pravṛttirna sidhyet
sā mā prasāṅkṣīditi tadīyavedāṅgatvapratipādakaṃ prayojanamanvākhyeyameva
yadyanvākhyāte'pi prayojane na pravarteraṃstarhi laukikaśabdasaṃskāra jñānarahitāste yājñe karmaṇi pratyavāyabhājo bhaveyuḥ
dharmāddhīyeran
ata eva yājñikāḥ paṭhanti āhitāgnirapaśabdaṃ prayujya prāyaścittīyāṃ sārasvatīmiṣṭiṃ nirvapediti
atastadīyavedāṅgatva pratipādakaprayojanānvākhyānārthamatha śabdānuśāsanamityeva kathyate nātha vyākaraṇamiti
bhavati ca śabdasaṃskāro vyākaraṇaśāstrasya prayojanam
tasmācchabdānuśiṣṭiḥ saṃskārapadavedanīyā śabdānuśāsanasya prayojanam
nanvevamapyabhimataṃ prayojanaṃ na labhyate tadupāyābhāvāt
atha pratipadapāṭha evābhyupāya iti manyethāstarhi sa hyanabhyupāyaḥ śabdānāṃ pratipattau pratipādapāṭho bhavet
śabdāpaśabda bhedenānantyācchabdānām
evaṃ hi samāmnāyate  bṛhaspatirindrāya divyaṃ varṣasahasraṃ pratipadapāṭhavihitānāṃ śabdānāṃ śabdapārāyaṇaṃ provāca nāntaṃ jagāma
bṛhaspatiśca pravaktā indro'dhyetā divyaṃ varṣasahasramadhyayanakālaḥ
na ca pārāvāptirabhūt
kimutādya yaściraṃ jīvati sa varṣaśataṃ jīvati
adhītibodhācaraṇapracāraṇaiścaturbhirhyupāyairvidyopayuktā bhavati
tatrādhyayanakālenaiva sarvamāyurupayuktaṃ syāt
tasmādanabhyupāyaḥ śabdānāṃ pratipattau pratipadapāṭha iti prayojanaṃ na sidhyediti cet  maivam śabdapratipatteḥ pratipadapāṭhasādhyatvānaṅgīkārāt
prakṛtyādivibhāga kalpanāvatsu lakṣyeṣu sāmānyaviśeṣarūpāṇāṃ lakṣaṇānāṃ parjanyavatsakṛdeva pravṛttau bahūnāṃ śabdānāmanuśāsanopalambhācca
tathā hi
'karmaṇyaṇ' pāsū  ityekena sāmānyarūpeṇa lakṣaṇena karmoṃpapadāddhātumātrādaṇpratyaye kṛte 'kumbhakāraḥ' 'kāṇḍalāvaḥ' ityādīnāṃ bahūnāṃ śabdānāmanuśāsanamupalabhyate
evam 'āto'nupasarge kaḥ' pāsū ityekena viśeṣalakṣaṇenā kārāntāddhātoḥ kapratyaye kṛte dhānyado dhanada ityādīnāṃ vahūnāṃ śabdānāmanuśāsanamupalabhyate
bṛhaspatirindrāyeti pratipadapāṭhasyāśakyatvapratipādanaparo'rthavādaḥ
nanvanyeṣvapyaṅgeṣu satsu kimityetadevādriyate ucyate  pradhānaṃ ca ṣaṭsvaṅgeṣu vyākaraṇam
pradhāne ca kṛto yatnaḥ phalavānbhavati
taduktam  āsannaṃ brāhmaṇastasya tapasāmuttamaṃ tapaḥ
prathamaṃ chandasāmaṅgamāhurvyākaraṇaṃ budhāḥ
vā pa  iti
tasmād vyākaraṇaśāstrasya śabdānuśāsanaṃ bhavati sākṣātprayojanam
pāraṃparyeṇa tu vedarakṣādīni
ata evoktaṃ bhagavatā bhāṣyakāreṇa rakṣohāgamaladhvasaṃdehāḥ prayojanam
pāmabhā iti
sādhuśabdaprayogavaśādabhyudayo'pi bhavati
tathā ca kathitaṃ kātyāyanena śāstrapūrvake prayoge'bhyudayastattulyaṃ vedaśabdeneti
anyairapyuktam  ekaḥ śabdaḥ samyag jñātaḥ suṣṭhu prayuktaḥ svarge loke kāmadhugbhavatīti
tathā  nākamiṣṭasukhaṃ yānti suyuktairbaddhavāgrathaiḥ
atha patkāṣiṇo yānti ye cikkamitabhāṣiṇaḥ
nanvacetanasya śabdasya kathamīdṛśaṃ sāmarthyamupapadyata iti cet maivaṃ manyethāḥ
mahatā devena sāmyaśravaṇāt
tadāha śrutiḥ  catvāri śrṛṅgā trayo asya pādā dve śīrṣe sapta hastāso asya
tridhā baddho vṛṣabho roravīti maho devo martyā āviveśa
ma nā  iti
vyācakāra ca bhāṣyakāraḥ  catvāri śrṛṅgāṇi catvāri padajātāni nāmakhyātopasarganipātāḥ
trayo asya pādā laḍādiviṣayāstrayo bhūtabhaviṣyadvartamānakālāḥ
dve śīrṣe dvau śabdātmānau nityaḥ kāryaśca
vyaṅgyavyañjakabhedāt
sapta hastāso asya tiṅā saha sapta subbavibhaktayaḥ
tridhā baddhaḥ triṣu sthāneṣu urasi kaṇṭhe śirasi ca baddhaḥ
vṛṣabha iti prasiddhavṛṣabhatvena rūpaṇaṃ kriyate
varṣaṇāt
varṣaṇaṃ ca jñānapūrvakānuṣṭhānena phalapradatvam
roravīti śabdaṃ karoti
rautiḥ śabdakarmā
iha śabdaśabdena prapañco vivakṣitaḥ
maho devo martyāṃ āviveśa
mahāndevaḥ śabdo martyā maraṇadharmāṇo manuṣyāstānāviveśeti
mahatā devena pareṇa brahmaṇā sāmyamuktaṃ syāt
mahābhāṣyam pṛ iti
jagannidānaṃ sphoṭākhyo niravayavo nityaḥ śabdo brahmaiveti hariṇābhāṇi brahmakāṇḍe  anādinidhanaṃ brahma śabdatattvaṃ tadakṣaram
vivartate'rthabhāvena prakriyā jagato yataḥ
vākyapa  iti
nanu nāmākhyātabhedena padadvaividhyapratīteḥ kathaṃ cāturvidhyamuktamiti cet maivam
prakārāntarasya prasiddhatvāt
taduktaṃ prakīrṇake  dvidhā kaiścitpadaṃ bhinnaṃ caturdhā pañcadhāpi vā
apoddhṛtyaiva vākyebhyaḥ prakṛtipratyayādivat
karmapravacanīyena vai pañcamena saha padasya pañcavidhatvamiti helārājo vyākhyātavān
karmapravacanīyāstu kriyāviśeṣopajanitasaṃbandhāvacchedahetava iti saṃbandhaviśeṣadyotanadvāreṇa kriyāviśeṣadyotanādupasargeṣvevantarbhavantītyabhisandhāya padacāturvidhyaṃ bhāṣyakāreṇoktaṃ yuktamiti vivektavyam
nanu bhavatā sphoṭātmā nityaḥ śabda iti nijāgadyate
tanna mṛṣyāmahe
tatra pramāṇābhāvāditi kecit
atrocyate pratyakṣamevātra pramāṇam
gaurītyekaṃ padamiti nānāvarṇātiriktaikapadāvagateḥ sarvajanīnatvāt
na hyasati bādhake padānubhavaḥ śakyo mithyeti vaktum
padārthapratītyanyathā nupapattyāpi sphoṭo'bhyupagantavyaḥ
na ca varṇebhya eva tatpratyayaḥ prādurbhavatīti parīkṣākṣamam
vikalpāsahatvāt
kiṃ varṇāḥ samastā vyastā vārthapratyayaṃ janayanti nādyaḥ varṇānāṃ kṣaṇikānāṃ samūhāsaṃbhavāt
nāntyaḥ vyastavarṇebhyo'rthapratyayāsaṃbhavāt
na ca vyāsasamāsābhyāmanyaḥ prakāraḥ samastīti
tasmādvarṇānāṃ vācakatvānupapattau yadbalādarthapratipattiḥ sa sphoṭaḥ
varṇātirikto varṇābhivyaṅgyo'rthapratyāyako nityaḥ śabdaḥ sphoṭa iti tadvido vadanti
ata eva sphuṭyate vyajyate varṇairiti sphoṭo varṇābhivyaṅgayaḥ sphuṭati sphuṭībhavatyasmādartha iti sphoṭo'rthapratyāyaka iti sphoṭaśabdārthamubhayathā nirāhuḥ
tathā coktaṃ bhagavatā patañjalinā mahābhāṣye 'atha gaurityatra kaḥ śabdaḥ yenoccāritena sāsnālāṅgūlakakudakhuraviṣāṇināṃ saṃpratyayo bhavati sa śabdaḥ' mahābhā pṛ  iti
vivṛtaṃ ca kaiyaṭena 'vaiyākaraṇā varṇavyatiriktasya padasya vācakatvamicchanti
varṇānāṃ vācakatve dvitīyādivarṇoṃccāraṇānarthakyaprasaṅgād'ityādinā 'tadvyatiriktaḥ sphoṭo nādābhivyaṅgyo vācako vistareṇa vākyapadīye vyavasthāpitaḥ'ityantena prabandhena
nanu sphoṭasyāpyarthapratyāyakatvaṃ na ghaṭate
vikalpāsahatvāt
kimabhivyaktaḥ sphoṭo'rthaṃ pratyāyayatyanabhivyakto vā na caramaḥ sarvādārthapratyayalakṣaṇakāryoṃtpādaprasaṅgāt
sphoṭasya nityatvābhyupagamena nirapekṣasya hetoḥ sadā sattvena kāryasya vilambāyogāt
athaitaddoṣaparijihīrṣayā'bhivyaktaḥ sphoṭo'rthaṃ pratyāyayatīti kakṣīkriyate tathāpyabhivyañjayanto varṇāḥ kiṃ pratyekamabhivyañjayanti saṃbhūya vā pakṣadvaye'pi varṇānāṃ vācakatvapakṣe bhavatā ye doṣā bhāṣitāsta eva sphoṭābhivyañjakatvapakṣe vyāvartanīyāḥ
taduktaṃ bhaṭṭācāryermīmāṃsāślokavārtike  yasyānavayavaḥ sphoṭo vyajyate varṇabuddhibhiḥ
so'pi paryaṃnuyogena naikenāpi vimucyate
vibhaktyanteṣveva varṇeṣu 'suptiṅntaṃ padam' pāsū iti pāṇininā 'te vibhaktyantāḥ padam' nyāsū iti gautamena ca padasaṃjñāyā vihitatvātsaṃke tagraheṇānugrahavaśādvarṇeṣveva padabuddhirbhaviṣyati
tarhi sara ityetasminpade yāvanto varṇāstāvanta eva rasa ityatrāpi
evaṃ 'vanaṃ navaṃ' 'nadī dīnā' 'rāmo māro' 'rājā jārā' ityādiṣvarthabhedapratītirna syāditi cenna
kramabhedena bhedasaṃbhavāt
taduktaṃ tautātitaiḥ  yāvanto yādṛśā ye ca yadarthapratipattaye
varṇāḥ prajñātasāmarthyāste tathaivāvabodhakāḥ
tasmādyaścobhayoḥ samo doṣo na tenaikaścodyo bhavatīti nyāyādvarṇānāmeva vācakatvopapattau nātiriktasphoṭakalpanāvakalpata iti cet tadetatkāśakuśāvalambanakalpanam vikalpānupapatteḥ
kiṃ varṇamātraṃ padapratyayāvalambanaṃ varṇasamūho vā nādyaḥ
parasparavilakṣaṇavarṇamālāyāmabhinnaṃ nimittaṃ puṣpeṣu vinā sūtraṃ mālāpratyayavadityekaṃ padamiti pratipatteranupapatteḥ
nāpi dvitīyaḥ
uccaritapradhvastānāṃ varṇānāṃ samūhabhāvāsaṃbhavāt
tatra hi samūhavyapadeśo ye padārthā ekasminpradeśe sahāvasthitatayā bahavo'nubhūyante yathaikasminpradeśe sahāvasthitatayānubhūyamāneṣu dhavakhadirapalāśādiṣu samūhavyapadeśo yathā vā gajanaraturagādiṣu
na ca te varṇāstathānubhūyante utpannapradhvastatvāt
abhivyaktipakṣe'pi krameṇaivābhivyaktiḥ samūhāsaṃbhavāt
nāpi varṇeṣu kālpanikaḥ samūhaḥ kalpanīyaḥ
parasparāśrayaprasaṅgā
ekārthapratyāyakatvasiddhau tadupādhinā varṇeṣu padatvapratītistatsiddhāvekārthapratyāyakatvasiddhiriti
tasmādvarṇānāṃ vācakatvāsaṃbhavātsphoṭo 'bhyupagantavyaḥ
nanu sphoṭavyañjakatāpakṣe'pi prāguktavikalpaprasareṇa ghaṭṭakuṭīprabhātāyitamiti cet tadetanmanorājyavijṛmbhaṇam
vaiṣamyasabhavāt
tathā hi abhivyañjako'pi prathamo dhvaniḥ sphoṭamasphuṭamabhivyanakti
uttarottarābhivyañjakakrameṇa sphuṭaṃ sphuṭataraṃ sphuṭatamam
yathā svādhyāyaḥ sakṛtpaṭhayamāno nāvadhāryate
abhyāsena tu sphuṭāvasāyaḥ
yathā vā rajatatvaṃ prathamapratītau sphuṭaṃ na cakāsti
carame cetasi yathāvadabhivyajyate
nādairāhitabījāyāmantyena dhvaninā saha
āvṛttiparipākāyāṃ buddhau śabdo'vadhāryate
vākyapa  iti prāmāṇikokteḥ
tasmādasmācchabdādarthaṃ pratipadyāmaha iti vyavahāravaśādvarṇānāmartha vācakatvānupapatteḥ
prathame kāṇḍe tatrabhavadbhirbhatṛharibhirabhihitatvānniravayavamarthapratyāyakaṃ śabdatattvaṃ sphoṭākhyamabhyupagantavyamiti
etatsarvaṃ paramārthasaṃvillakṣaṇasattājātireva sarveṣāṃ śabdānāmartha iti pratipādanapare jātisamuddeśe pratipāditam
yadi sattaiva sarveṣāṃ śabdānāmarthastarhi sarveṣāṃ śabdānāṃ paryāyatā syāt
tathā ca kvacidapi yugapattricaturapadaprayogāyoga iti mahaccāturyamāyuṣmataḥ
taduktam  paryāyāṇāṃ prayogo hi yaugapadyena neṣyate
paryāyeṇaiva te yasmādvadantyarthaṃ na saṃhatāḥ
tasmādayaṃ pakṣo na kṣodakṣama iti cet  tadetad gaganaromanthakalpam
nīlalohitapītādyuparañjaka dravyabhedena sphaṭikamaṇeriva saṃbandhibhedātsattāyāstadātmanā bhedena pratipattisiddhau gosattādirūpa gotvādibhedanibandhanavyavahāravailakṣaṇyopapatteḥ
tathā cāptavākyam sphaṭikaṃ vimalaṃ dravyaṃ yathā yuktaṃ pṛthakapṛthak
nīlalohitapītādyaistadvarṇamupalabhyate
tathā hariṇāpyuktam  saṃbandhibhedātsattaiva bhidyamānā gavādiṣu
jātirityucyate tasyāṃ sarve śabdā vyavasthitāḥ
tāṃ prātipadikārthaṃ ca dhātvarthaṃ ca pracakṣate
sā nityā sā mahānātmā tāmāhustvatalādayaḥ
āśrayabhūtaiḥ saṃbandhibhirbhidyamānā kalpitabhedā gavāśvādiṣu sattaiva mahāsāmānyameva jātiḥ
gotvādikamaparaṃ sāmānyaṃ paramārthatastato bhinnaṃ na bhavati
gosattaiva gotvaṃ nāparamanvayi pratibhāsate
evamaśvasattā'śvatvamityādi vācyam
evaṃ ca tasyāmeva gavādibhedabhinnāyāṃ sattāyāṃ jātau sarve gośabdādayo vācakatvena vyavasthitāḥ
prātipadikārthaśca satteti prasiddham
bhāvavacano dhāturiti pakṣe bhāvaḥ sattaiveti dhātvarthaḥ sattā bhavatyeva
kriyāvacano dhāturiti pakṣe'pi 'jātimanye kriyāmāhuranekavyiktavarttinīm
' iti kriyāsamuddeśe kriyāyā jātirūpatvapratipādanāddhātvarthaḥ sattā bhavatyeva
'tasya bhāvastvatalau' pā sū iti bhāvārthe tvatalādīnāṃ vidhānātsattāvācitvaṃ yuktam
sā ca sattodayavyayavaidhuryānnityā
sarvasya prapañcasya tadvivartatayā deśataḥ kālato vastutaśca paricchedarāhityātsā sattā mahānātmeti vyapadiśyata iti kārikādvayārthaḥ
dravyapadārthavādino'pi naye saṃvillakṣaṇaṃ tattvameva sarvaśabdārtha iti sambandhasamuddeśe samarthitam  satyaṃ vastu tadākārairasatyairavadhāryate
asatyopādhibhiḥ śabdaiḥ satyamevābhidhīyate
adhruveṇa nimittena devadattagṛhaṃ yathā
gṛhītaṃ gṛhaśabdena śuddhamevābhidhīyate
bhāṣyakāreṇāpi siddhe śabdārthasaṃbandhe ityetadvārtikavyākhyānāvasare dravyaṃ hi nityamityanena granthenāsatyopādhyavacchinaṃ brahmatattvaṃ dravyaśabdavācyaṃ sarvaśabdārtha iti nirūpitam
jātiśabdārthavācino vājapyāyanasya mate gavādayaḥ śabdā bhinnadravyasamavetajātimabhidadhati
tasyāmavagāhyamānāyāṃ tatsaṃbandhāddravyamavagamyate
śuklādayaḥ śabdāḥ guṇasamavetāṃ jātimācakṣate
guṇe tatsaṃbandhāpratyayaḥ
dravye sambandhisambandhāt
saṃjñāśabdānāmutpattiprabhṛtyā vināśācchaiśavakaumārayauvanādyavasthādibhede'pi sa evāyamityabhinnapratyayabalātsiddhā devadatta tvādijātirabhyupagantavyā
kriyāsvapi jātirālakṣyate
saiva dhātuvācyā
pacatītyādāvanu vṛttapratyayasya prādurbhāvāt
dravyapadārthavādivyāḍinaye śabdasya vyaktirevābhidheyatayā pratibhāsate
jātistūpa lakṣaṇatayeti nānantyādidoṣāvakāśaḥ
pāṇinyācāryasyobhayaṃ saṃmatam
yato jātipadārthamabhyupagamya 'jātyākhyāyāmekasminbahuvacanamanyatarasyām ' pā sū  ityādivyavahāraḥ
dravyapadārthamaṅgīkṛtya 'sarūpāṇāmekaśeṣa ekavibhaktau' pāsū  ityādiḥ
vyākaraṇasya sarvapārṣadatvānmatadvayābhyupagame na kaścidvirodhaḥ
tasmādadvayaṃ satyaṃ paraṃ brahmatattvaṃ sarvaśabdārtha iti sthitam
taduktam tasmācchaktivibhāgena satyaḥ sarvaḥ sadātmakaḥ
eko'rthaḥ śabdavācyatve bahurūpaḥ prakāśate
satyasvarūpamapi hariṇoktaṃ sambandhasamuddeśe yatra draṣṭā ca dṛśyaṃ ca darśanaṃ cāvikalpitam
tasyaivārthasya satyatvamāhustrayyantavedinaḥ
dravyasamuddeśe'pi vikārāpagame satyaṃ suvarṇaṃ kuṇḍale yathā
vikārāpagamo yatra tamāhuḥ prakṛtiṃ parām
abhyupagatādvitīyatvanirvāhāya vācyavācakayoravibhāgaḥ pradarśitaḥ  vācyā sā sarvaśabdānāṃ śabdācca na pṛthaktataḥ
apṛthaktve'pi saṃbandhastayorjīvātmanoriva
tattadupādhiparikalpitabhedabahulatayā vyavahārasyāvidyāmātrakalpitatvena pratiniyatākāropadhīya mānarūpabhedaṃ brahmatattvaṃ sarvaśabdaviṣayaḥ
abhede ca pāramārthike saṃvṛttivaśād vyavahāradaśāyāṃ svapnāvasthāvaduccāvacaḥ prapañco vivartata iti kārikārthaḥ
tadāharvedāntavādunipuṇāḥ  yathā spapnaprapañco'yaṃ mayi māyāvijṛmbhitaḥ
evaṃ jāgratprapañco'pi mayi māyāvijṛmbhitaḥ
taditthaṃ kūṭasthe parasminbrahmaṇi saccidānandarūpe pratyagabhinne'vagate'nādyāvidyānivṛttau tādṛgbrahmātmanāvasthānalakṣaṇaṃ niḥśreyasaṃ setsyati
'śabdabrahmaṇi niṣṇātaḥ paraṃ brahmādhigacchati' mahābhārata śāpāa  ityabhiyuktokteḥ
tathā ca śabdānuśāsanaśāstrasya niḥśreyasasādhanatvaṃ siddham
taduktam  taddvāramapavargasya vāṅmalānāṃ cikitsitam
pavitraṃ sarvavidyānāmadhividyaṃ pracakṣate
vākyapadīyam  iti
tathā  idamādyaṃ padasthānaṃ siddhisopānaparvaṇām
iyaṃ sā mokṣamāṇānāmajihnā rājapaddhatiḥ
vākya  iti
tasmād vyākaraṇaśāstraṃ paramuruṣārthasādhanatayā'dhyetavyamiti siddham
atha sāṃkhyadarśanam 
 atha sāṃkhyairākhyāte pariṇāmavāde paripanthini jāgaruke kathaṃkāraṃ vivartavāda ādaraṇīyo bhavet
eṣa hi teṣāmāghoṣaḥ
saṃkṣepeṇa hi sāṃkhyaśāstre catasro vidhāḥ saṃbhāvyante
kaścidarthaḥ prakṛtireva kaścidvikṛtiprakṛtiśca kaścidvikṛtireva kaścidanubhaya iti
tatra kevalā prakṛtiḥ pradhānapadena vedanīyā mūlaprakṛtiḥ
nāsāvanyasya kasyacit vikṛtiḥ
prakarotīti prakṛtiriti vyutpattyā sattvarajastamoguṇānāṃ sāmyāvasthāyā abhidhānāt
taduktam  'mūlaprakṛtiravikṛtiḥ' sāṃkā iti
mūlaṃ cāsau prakṛtiśca mūlaprakṛtiḥ
mahadādeḥ kāryakalāpasyāsau mūlam na tvasya pradhānasya mūlāntaramasti
anavasthāpātāt
na ca bījāṅkuravadanavasthādoṣo na bhavatīti vācyam pramāṇābhāvāditi bhāvaḥ
vikṛtayaśca prakṛtayaśca mahadahaṃkāratanmātrāṇi
tadapyuktam  mahadādyāḥ prakṛtivikṛtayaḥ sapta sāṃkā iti
asyārthaḥ
prakṛtayaśca tā vikṛtayaśceti prakṛtivikṛtayaḥ sapta mahadādīni tattvāni
tatrāntaḥkaraṇādipadavedanīyaṃ mahattattvamahaṃkārasya prakṛtiḥ
mūlaprakṛtestu vikṛtiḥ
evamahaṃkāratattvamabhimānāparanāmadheyaṃ mahato vikṛtiḥ
prakṛtiśca tadevāhaṃkāratattvaṃ tāmasaṃ satpañcatanmātrāṇāṃ sūkṣmābhidhānam
tadeva sāttvikaṃ satprakṛtirekādaśendriyāṇāṃ buddhīndriyāṇāṃ cakṣuḥśrotraghrāṇarasanātvagākhyānāṃ karmendriyāṇāṃ vākpāṇipādapāyūpasthākhyānāmubhayātmakasya manasaśca
rajasastūbhayatra kriyotpādanadvāreṇa kāraṇatvamastīti na vaiyarthyam
taduktamīśvarakṛṣṇena abhimāno'haṃkārastasmādvividhaḥ pravartate sargaḥ
ekadaśakaraṇagaṇastanmātrapañcakaṃ caiva
sāttvikai kādaśakaḥ pravartate vaikṛtādahaṃkārāt
bhūtādestanmātraḥ sa tāmasastaijasādubhayam
buddhīndriyāṇi cakṣuḥśrotraghrāṇarasanatvagākhyāni
vākpāṇipādapāyūpasthāḥ karmendriyāṇyāhuḥ
ubhayātmakamatra manaḥ saṃkalpakamindriyaṃ ca sādharmyāt
sāṃ kā  iti
vivṛtaṃ ca tattvakaumudyāmācāryavācaspatibhiḥ
kevalā vikṛtistu viyadādīni pañca mahābhūtāni ekādaśendriyāṇi ca
taduktam  ṣoḍaśakastu vikāraḥ
sāṃkā iti
ṣoḍaśasaṃkhyāvacchinno gaṇaḥ ṣoḍaśako vikāra eva na prakṛtirityarthaḥ
yadyapi pṛthivyādayo goghaṭādīnāṃ prakṛtistathāpi na te pṛthivyādibhyastattvāntaramiti na prakṛtiḥ
tattvāntaropādānatvaṃ ceha prakṛtitvamabhimatam
goghaṭādīnāṃ sthūlatvendriyagrāhyatvayoḥ samānatvena tattvāntaratvābhāvaḥ
tatra śabdasparśarūparasagandhatanmātrebhyaḥ pūrvapūrvasūkṣmabhūtasahitebhyaḥ pañcamahābhūtāni viyadādīni krameṇaikadvitricatuṣpañcaguṇāni jāyante
indriyasṛṣṭistu prāgevoktā
taduktam  prakṛtermahāṃstato'haṃkārastasmādgaṇaśca ṣoḍaśakaḥ
tasmādapi ṣoḍaśakātpañcabhyaḥ pañca bhūtāni
sāṃkā iti
anubhayātmakaḥ puruṣaḥ
taduktam  na prakṛtirna vikṛtiḥ puruṣaḥ sāṃkā iti
puruṣastu kūṭasthanityo'pariṇāmī na kasyacitprakṛtirnāpi vikṛtiḥ kasyacidityarthaḥ
etatpañcaviṃśatitattvasādhakatvena pramāṇatrayamabhimatam
tadapyuktam  dṛṣṭamanumānamāptavacanaṃ ca sarvapramāṇasiddhatvāt
trividhaṃ pramāṇamiṣṭaṃ prameyasiddhiḥ pramāṇāddhi
sākā iti
iha kāryakāraṇabhāve caturdhā vipratipattiḥ prasarati
asataḥ sajjāyata iti saugatāḥ saṃgirante
naiyāyikādayaḥ sato'sajjāyata iti
vedāntinaḥ sato vivartaḥ kāryajātaṃ na vastu  saditi
 sāṃkhyāḥ punaḥ sataḥ sajjāyata iti
tatrāsataḥ sajjāyata iti na prāmāṇikaḥ pakṣaḥ asato nirupākhyasya śaśaviṣāṇavat kāraṇatvānupapatteḥ tucchātucchayostādātmyānupapatteśca
nāpi sato'sajjāyate kārakavyāpārātprāgasataḥ śaśaviṣāṇavat sattāsaṃbandhalakṣaṇotpattyanupapatteḥ
na hi nīlaṃ nipuṇatamenāpi pītaṃ kartuṃ pāryate
nanu sattvāsattve ghaṭasya dharmāviti cet tadacāru
asati dharmiṇi taddharma iti vyapadeśānupapattyā dharmiṇaḥ sattvāpatteḥ
tasmātkārakavyāpārātprāgapi kāryaṃ sadeva
sataścābhivyaktirūpapadyate yathā pīḍanena tileṣu tailasya dohanena saurabheyīṣu payasaḥ
asataḥ kāraṇe kimapi nidarśanaṃ na dṛśyate
kiṃ ca kāryeṇa kāraṇaṃ saṃbaddhaṃ tajjanakamasaṃbaddhaṃ vā
prathame kāryasya sattvamāyātam satoreva saṃbandha iti niyamāt
carame sarvaṃ kāryajātaṃ sarvasmājjāyeta asaṃbaddhatvāviśeṣāt
tadākhyāyi sāṃkhyācāryaiḥ  asattvānnāsti saṃbandhaḥ kāraṇaiḥ sattvasaṅgibhiḥ
asaṃbaddhasya cotpattimicchato na vyavasthitiḥ
athaivamucyetāsaṃbaddhamapi tattadeva janayati yatra yacchaktam
śaktiśca kāryadarśanonneyeti
tanna saṃgacchate
tileṣu tailajananaśaktirityatra tailasyāsattve saṃbaddhattvāsaṃbaddhatvavikalpena tacchaktiriti nirūpaṇāyogāt
kāryakāraṇayorabhedācca kāraṇātpṛthakkāryasya sattvaṃ na bhavati
paṭastantubhyo na bhidyate taddharmatvāt
na yadevaṃ na tadevaṃ yathā gauraśvaḥ
taddharmaśca paṭaḥ
tasmānnārthāntaram
tarhi pratyekaṃ ta eva prāvaraṇakāryaṃ kuryuriti cenna saṃsthānabhedenāvirbhūtapaṭabhāvānāṃ prāvaraṇārthakriyākāri tvopapatteḥ
yathā hi kūrmasyāṅgāni kūrmaśarīre niviśamānāni tirobhavanti niḥsaranti cāvirbhavanti evaṃ kāraṇasya tantvādeḥ paṭādayo viśeṣā niḥsaranta āvirbhavanta utpadyanta ityucyante niviśamānāstirobhavanto vinaśyantītyucyante
na punarasatāmutpattiḥ satāṃ vā vināśaḥ
yathoktaṃ bhagavadgītāyām  nāsato vidyate bhāvo nābhāvo vidyate sataḥ
gī  iti
tataśca kāryānumānāttatpradhānasiddhiḥ
taduktam  asadakaraṇādupādānagrahaṇātsarvasaṃbhavābhāvāt
śaktasya śakyakaraṇātkāraṇabhāvācca satkāryam
sāṃkā iti
nāpi sato brahmatattvasya vivartaḥ prapañcaḥ bādhānupalambhād adhiṣṭhānāropyayościjjaḍayoḥ kaladhautaśuktyādivat sārūpyābhāvenāropāsaṃbhavācca
tataśca sukhaduḥkhamohātmakasya prapañcasya tathāvidhakāraṇamavadhāraṇīyam
tathā ca prayegaḥ  vimataṃ bhāvajātaṃ sukhaduḥkhamohātmakakāraṇakaṃ tadanvitatvāt
yadyenānvīyate tattatkāraṇakaṃ yathā rūcakādikaṃ suvarṇānvitaṃ suvarṇakāraṇakam
tathā cedaṃ tasmāttatheti
tatra jagatkāraṇe yeyaṃ sukhātmakatā tatsattvaṃ yā duḥkhātmakatā tadrajo yā ca mohātmakatā tattama iti triguṇātmakakāraṇasiddhiḥ
tathā hi
pratyekaṃ bhāvāstraiguṇyavanto'nubhūyante
yathā maitradāreṣu satyavatyāṃ maitrasya sukhamāvirasti
taṃ prati sattvaguṇaprādurbhāvāt
tatsapatnīnāṃ duḥkham
tāḥ prati rajoguṇaprādurbhāvāt
tāmalabhamānasya caitrasya moho bhavati
taṃ prati tamoguṇasamudbhāvāt
evamanyadapi ghaṭādikaṃ labhyamānaṃ sukhaṃ karoti
parairapahriyamāṇaṃ duḥkhākaroti
udāsīnasyopekṣāviṣayatvenopatiṣṭhate
upekṣāviṣayatvaṃ nāma mohaḥ
muha vaicityeityasmāddhātormoha śabdaniṣpatteḥ
upekṣaṇīyeṣu cittavṛttyanudayāt
tasmātsarvaṃ bhāvajātaṃ sukhaduḥkhamohātmakaṃ triguṇapradhānakāraṇakamavagamyate
tathā ca śvetāśvataropaniṣadi śrūyate
ajāmekāṃ lohitaśuklakṛṣṇāṃ bahvīḥ prajāḥ sṛjamānāṃ sarūpāḥ
ajo hyeko juṣamāṇo'nuśete jahātyenāṃ bhuktabhogāmajo'nyaḥ
śve  iti
atra lohitaśuklakṛṣṇaśabdā rañjakatvaprakāśakatvāvarakatvasādharmyād rajaḥsattvatamoguṇatraya pratipādanaparāḥ
nanvacetanaṃ pradhānaṃ cetanānadhiṣṭhitaṃ mahadādikārye na vyāpriyate
ataḥ kenaciccetanenādhiṣṭhātrā bhavitavyam
tathā ca sarvārthadarśī parameśvaraḥ svīkattavyaḥ syāditi cet tadasaṃgatam
acetanasyāpi pradhānasya prayojanavaśena pravṛttyupapatteḥ
dṛṣṭaṃ cācetanaṃ cetanānadhiṣṭhitaṃ puruṣārthāya pravartamānam
yathā vatsavivṛddhyarthamacetanaṃ kṣīraṃ pravartate yathā ca jalamacetanaṃ lokopakārāya pravartate tathā prakṛtiracetanāpi puruṣavimokṣāya pravartsyati
taduktam  vatsavivṛddhinimittaṃ kṣīrasya yathā pravṛttirajñasya
puruṣavimokṣanimittaṃ tathā pravṛttiḥ pradhānasya
sāṃ kā  iti
yastu parameśvaraḥ karuṇayā pravartaka iti parameśvarāstitvavādināṃ ḍiṇḍimaḥ sa garbhasrāveṇa gataḥ
vikalpānupapatteḥ
sa kiṃ sṛṣṭeḥ prākpravartate sṛṣṭyuttarakālaṃ vā ādye śarīrādyabhāvena duḥkhānutpattau jīvānāṃ duḥkhaprahāṇecchānupapattiḥ
dvitīye parasparāśrayaprasaṅgaḥ karuṇayā sṛṣṭiḥ sṛṣṭyā ca kāruṇyamiti
tasmādacetanasyāpi cetanānadhiṣṭhitasya pradhānasya mahadādirūpeṇa pariṇāmaḥ puruṣārthaprayuktaḥ pradhānapuruṣasaṃyoganimittaḥ
yathā nirvyāpārasyāpyayaskāntasya saṃnidhānena lohasya vyāpārastathā nirvyāpārasya puruṣasya saṃnidhānena pradhānavyāpāro yujyate
prakṛtipuruṣasaṃbandhaśca paṅgvandhavatparasparāpekṣānibandhanaḥ
prakṛtirhi bhogyatayā bhoktāraṃ puruṣamapekṣate
puruṣo'pi bhedāgrahād buddhicchāyāpattyā tadgataṃ duḥkhatrayaṃ vārayamāṇaḥ kaivalyamapekṣate
tat tpra prakṛtipuruṣaviveka nibandhanaṃ na ca tadantareṇa yuktamiti kaivalyārthaṃ puruṣaḥ pradhānamapekṣate
yathā khalu kaucitpaṅgvandhau pathi sārthena gacchantau daivakṛtāduplavāt parityaktasārthau mandamandamitastataḥ paribhramantau bhayākulau daivavaśātsaṃyogamupagacchetām
tatra cāndhena paṅguḥ skandhamāropitaḥ
tataḥ paṅgudarśitena mārgeṇāndhaḥ samīhitaṃ sthānaṃ prāpnoti paṅgurapi skandhādhiruḍhaḥ
tathā parasparāpekṣapradhānapuruṣanibandhanaḥ sargaḥ
yathoktam  puruṣasya darśanārthaṃ kaivalyārthaṃ tathā pradhānasya
paṅgvandhavadubhayorapi saṃbandhastatkṛtaḥ sargaḥ
sāṃ kā  iti
nanu puruṣārthanibandhanā bhavatu prakṛteḥ pravṛttiḥ
nivṛttistu kathamupapadyata iti cet ucyate
yathā bhatrā dṛṣṭadoṣā svairiṇī bhartāraṃ punarnopaiti yathā vā kṛtaprayojanā nartakī nivartate tathā prakṛtirapi
yathoktam raṅgasya darśayitvā nivartate nartakī yathā nṛtyāt
puruṣasya tathātmānaṃ prakāśya vinivartate prakṛtiḥ
sāṃ kā  iti
etacca nirīśvarasāṃkhyaśāstrapravartakakapilādimatānusāriṇāṃ matamupanyastam
iti śrīmatsāyaṇamādhavīye sarvadarśanasaṃgrahe sāṃkhyadarśanam 
atha pātañjaladarśanam 
 sāṃprataṃ seśvarasāṃkhyapravartakapatañjaliprabhṛtimunimatamanuvartamānānāṃ matamupanyasyate
tatra sāṃkhyapravacanāparanāmadheyaṃ yogaśāstraṃ patañjalipraṇītaṃ pādacatuṣṭayātmakam
tatra prathame pāde 'atha yogānuśāsanam' pāta yo sū iti yogaśāstrārambhapratijñāṃ vidhāya 'yogaścittavṛttinirodhaḥ' pāta yo sū  ityādinā yogalakṣaṇamabhidhāya samādhiṃ saprapañcaṃ niradikṣad bhagavānpatañjaliḥ 
dvitīye 'tapaḥsvādhyāyeśvarapraṇidhānāni kriyāyogaḥ' pāta yo sū  ityādinā vyutthitacittasya kriyāyogaṃ yamādīni ca pañca bahiraṅgāṇi sādhanāni
tṛtīye 'deśabandhaścittasya dhāraṇā' pātayosū ityādinā dhāraṇādhyānasamādhitrayamantaraṅgaṃ saṃyamapadāvācyaṃ tadavāntaraphalaṃ vibhūtijātam
caturthe 'janmauṣadhimantratapaḥsamādhijāḥ siddhayaḥ' pāta yo sū  ityādinā siddhipañcakaprapañcanapuraḥsaraṃ paramaṃ prayojanaṃ kaivalyam
pradhānādīni pañcaviṃśatitattvāni prācīnānyeva saṃmatāni
ṣaḍviṃśastu parameśvaraḥ kleśakarmavipākāśayairaparāmṛṣṭaḥ puruṣaḥ svecchayā nirmāṇakāyamadhiṣṭhāya laukikavaidikasaṃpradāyapravartakaḥ saṃsārāṅgāre tapyamānānāṃ prāṇabhṛtāmanugrāhakaśca
nanu puṣkarapalāśavannirlepasya tasya tapyabhāvaḥ kathamupapadyate yena parameśvaro'nugrāhakatayā kakṣīkriyata iti cet ucyate
tāpakasya rajasaḥ sattvameva tapyaṃ buddhyātmanā pariṇatamiti sattve paritapyamāne tadāropavaśena tadabhedāvagāhipuruṣo'pi tapyata ityucyate
taduktamācāryaiḥ  sattvaṃ tapyaṃ buddhibhāvena vṛttaṃ bhāvā ye vā rājasāstāpakāste
tapyābhedagrāhiṇī tāmasī yā vṛttistasyāṃ tapya ityukta ātmā
pañcaśikhenāpyuktam 'apariṇāminī hi bhoktṛśaktirapratisaṃkramā ca pariṇāminyarthe pratisaṃkrānteva tadvṛttimanupatati' iti
bhoktṛśaktiriti cicchaktirucyate
sā cātmaiva
pariṇāminyarthe buddhitattve pratisaṃkrānteva prativimbiteva tadvṛttimanupatatīti buddhau pratibimbitā sā cicchaktirbuddhi cchāyāpattyā buddhivṛttyanukāravatīti bhāvaḥ
tathā śuddho'pi puruṣaḥ pratyayaṃ bauddhamanupaśyati tamanupaśyannatadātmāpi tadātmaka iva pratibhāsata iti
itthaṃ tapyamānasya puruṣasyādaranairantaryadīrghakālanubandhiyamaniyamādyaṣṭāṅgayogānuṣṭhānena parameśvarapraṇidhānena ca sattvapuruṣānyatākhyātāvanupalpavāyāṃ jātāyāmavidyādayaḥ pañca kleśāḥ samūlakāṣaṃ kaṣitā bhavanti
kuśalākuśalāśca karmāśayāḥ samūlaghātaṃ hatā bhavanti
tataśca puruṣasya nirlepasya kaivalyenāvasthānaṃ kaivalyamiti siddham
tatra 'atha yogānuśāsanam'  pāta yo sū  iti prathamasūtreṇa prekṣāvatpravṛttyaṅgaṃ viṣayaprayojanasaṃbandhādhikārirūpamanubandhacatuṣṭayaṃ pratipādyate
atrāthaśabdo'dhikārārthaḥ svīkriyate
athaśabdasyānekārthatve saṃbhavati kathamārambhārthatvapakṣe pakṣapātaḥ saṃbhavet athaśabdasya maṅgalādyanekārthatvaṃ nāmaliṅgānuśāsanenānuśiṣṭaṃ 'maṅgalānantarārambhapraśnakārtsnyeṣvatho atha' ama ko  iti
atra praśnakārtsnyayorasaṃbhave'pyānantaryamaṅgalapūrvaprakṛtāpekṣārambhalakṣaṇānāṃ caturṇāmarthānāṃ saṃbhavādārambhā rthatvānupapattiriti cet maivaṃ maṃsthāḥ vikalpāsahatvāt
ānantaryamathaśabdārtha iti pakṣe yataḥ kutaścidānantaryaṃ pūrvavṛttaśamādyasādhāraṇāt kāraṇādānantaryaṃ vā
na prathamaḥ
na hi kaścitkṣaṇamapi jātu tiṣṭhatyakarmakṛt
gī  iti nyāyena sarvoṃ janturavaśyaṃ kiṃcit kṛtvā kiṃcitkarotyeveti tasyābhidhānamantareṇāpi prāptatayā tadarthāthaśabdaprayogavaiyarthyaprasakteḥ
na caramaḥ
śamādyanantaraṃ yogasya pravṛttāvapi tasyānuśāsanapravṛtyanubandhatvenopāttatayā śabdataḥ prādhānyābhāvāt
na ca śabdataḥ pradhānabhūtasyānuśāsanasya śamādyānantaryamathaśabdārthaḥ kiṃ na syāditi vaditavyam
anuśāsanamiti hi śāstramāha
anuśiṣyate vyākhyāyate lakṣaṇabhedopāyaphalasahito yogo yena tadanuśāsanamiti vyutpatteḥ
anuśāsanasya ca tattvajñānacikhyāpayiṣānantarabhāvitvena śamadamādyānantaryaniyamābhāvāt
jijñāsājñānayostu śamādyānantaryamāmnāyate 'tasmācchānto dānta uparatastitikṣuḥ samāhito bhūtvātmanyevātmānaṃ paśyet' bṛ ityādinā
nāpi tattvajñānacikhyāpayiṣānantaryamathaśabdārthaḥ
tasya saṃbhave'pi śrotṛpratipattipravṛttyoranupayoge nānabhidheyatvāt
tavāpi niḥśreyasahetutayā yogānuśāsanaṃ pramitaṃ na vā
ādye tadabhāve'pyupādeyatvaṃ bhavet
dvitīye tadbhāvepi heyatvaṃ syāt
pramitaṃ cāsya niḥśreyasanidānatvam
'adhyātmayogādhigamena devaṃ matvā dhīro harṣaśokau jahāti' kā iti śruteḥ 'samādhāvacalā buddhistadā yogamavāpsyasi' gī iti smṛteśca
ata eva śiṣyapraśnatapaścaraṇarasāyanopa yogādyānantaryaṃ parākṛtam
'athāto brahmajijñāsā' brasū ityatra tu brahmajijñāsāyā anadhikāryatvenādhikārārthatvaṃ parityajya sādhanacatuṣṭayasaṃpattiviśiṣṭādhikārisamarpaṇāya śamadamādivākyavihitācchamāderanantaryamathaśabdārtha iti śaṃkarācāryairniraṭaṅki
atha mā nāma bhūdānantaryārtho'thaśabdaḥ
maṅgalārthaḥ kiṃ na syāt na syāt maṅgalasya vākyārthe samanvayābhāvāt
agarhitābhīṣṭāvāptirmaṅgalam
abhīṣṭaṃ ca sukhāvāptiduḥkhaparihārarūpatayeṣṭam
yogānuśāsanasya ca sukhaduḥkhanivṛttyoranyataratvābhāvānna maṅgalatā
tathā ca yogānuśāsanaṃ maṅgalamiti na saṃpanīpadyate mṛdaṅgadhvanerivāthaśabdaśravaṇasya kāryatayā maṅgalasya vācyatvalakṣyatvayorasaṃbhavācca
yathārthikārthoṃ vākyārthe na niviśate tathā kāryamapi na niviśeta
apadārthatvāviśeṣāt
padārtha eva hi vākyārthe samanvīyate
anyathā śabdapramāṇakānāṃ 'śābdī hyākāṅkṣā śabdenaiva pūryata' iti mudrābhaṅgaḥ kṛto bhavet
nanu prāripsitaprabandha parisamāptiparipanthipratyūhavyūhapraśamanāya śiṣṭācāra paripālanāya ca śāstrārambhe maṅgalācaraṇamanuṣṭeyam
'maṅgalādīni maṅgalamadhyāni maṅgalāntāni ca śāstrāṇi prathante āyuṣmatpuruṣakāṇi vīrapuruṣakāṇi ca bhavanti' pātamābhā  ityabhiyuktokteḥ
bhavati ca maṅgalārtho'thaśabdaḥ 'oṃkāraścāthaśabdaśca dvāvetau brahmaṇaḥ purā
kaṇṭhaṃ bhittvā viniryātau tasmānmāṅgalikāvubhau' iti smṛtisaṃbhavāt
tathā ca 'vṛddhirādaic'  pāsū ityādau vṛddhayādiśabdavadathaśabdo maṅgalārthaḥ syāditi cet maivaṃ bhāṣiṣṭhāḥ
arthāntarābhidhānāya prayuktasyāthaśabdasya vīṇāveṇvādidhvanivacchravaṇamātreṇa maṅgalaphalatvopapatteḥ
athārthāntarārambhavākyārthadhīphalaka syāthaśabdasya kathamanyaphalakateti cenna
anyārthaṃ nīyamānodaku mbhopalambhavattatsaṃbhavāt
na ca smṛtivyākopaḥ
māṅgalikāviti maṅgalaprayojanatvavivakṣayā pravṛtteḥ
nāpi pūrvaprakṛtāpekṣothaśabdaḥ
phalata ānantaryāvyatirekeṇa prāguktadūṣaṇānuṣaṅgāt
kimaya mathaśabdo'dhikārārtho'thānantaryārtha ityādivimarśavākye pakṣāntaropanyāse tatsaṃbhave'pi prakṛte tadasaṃbhavācca
tasmātpāriśeṣyādadhikārapadavedanīyaprārambhārtho'thaśabda iti viśeṣo bhāṣyate
yathā 'athaiṣa jyotirathaiṣa viśvajyotiḥ' ityatrāthaśabdaḥ krataviśeṣaprārambhārthaḥ parigṛhīto yathā ca 'atha śabdānuśāsanam  pāta mabhā  ityatrāthaśabdo vyākaraṇaśāstrādhikārarthastadvat
tadabhāṣi vyāsabhāṣye yogasūtravivaraṇapare athetyayamadhikārārthaḥ prayujyata iti
tadvyācakhyau vācaspatiḥ
tadittham 'amuṣyāthaśabdasyādhikārārthatvapakṣe śāstreṇa prastūyamānasya yogasyopavartanātsamastaśāstratātparyārtha vyākhyānena śiṣyasya sukhāvabodhapravṛttirbhavatītyathaśabdasyādhikārārthatvamupapannam
nanu 'hiraṇyagarbhoṃ yogasya vaktā nānyaḥ purātanaḥ'
iti yājñavalkyasmṛteḥ patañjaliḥ kathaṃ yogasya śāsiteti cet addhā
ata eva tatra tatra purāṇādau viśiṣya yogasya viprakīrṇatayā durgrāhyārthatvaṃ manyamānena bhagavatā kṛpāsindhunā phaṇipatinā sāraṃ saṃjighṛkṣuṇānuśāsanamārabdhaṃ na tu sākṣācchāsanam
yadāyamathaśabdo'dhikārārtha stadaivaṃ vākyārthaḥ saṃpadyate  yogānuśāsanaṃ śāstramadhikṛtaṃ veditavyamiti
tasmādayamathaśabdo dhikāradyotako maṅgalārthaśceti siddham
tatra śāstre vyutpādyamānatayā yogaḥ sasādhanaḥ saphalo viṣayaḥ
tadvyutpādanamavāntaraphalam
vyutpāditasya yogasya kaivalyaṃ paramaprayojanam
śāstrayogayoḥ pratipādyapratipādakabhāvalakṣaṇaḥ saṃbandhaḥ
yogasya kaivalyasya ca sādhyasādhanabhāvalakṣaṇaḥ saṃbandhaḥ
sa ca śrutyādiprasiddha iti prāgevāvādiṣam
mokṣamapekṣamāṇā evādhikāriṇa ityarthasiddham
na ca 'athāto brahmajijñāsā' brasū ityādāvadhikāriṇorthataḥ siddhirāśaṅkanīyā
tatrāthaśabdenānantaryābhidhāna praṇāḍikayā'dhikārisamarpaṇasiddhāvārthikatvaśaṅkānudayāt
ata evoktaṃ 'śrutiprāpte prakaraṇādīnāmanavakāśaḥ' iti
asyārthaḥ  yatra hi śrutyārthoṃ na labhyate tatraiva prakaraṇādayo'rthaṃ samarpayanti netaratra
yatra tu śabdādevārthasyopalambhastatra netarasya saṃbhavaḥ
śīghrabodhinyā śrutyā viniyogasya bodhanena nirākāṅkṣatayetareṣāmanavakāśāt
kiṃ ca śrutyā bodhite'rthaṃ tadviruddhārthe prakaraṇādi samarpayatyaviruddhaṃ vā na prathamaḥ viruddhārthabodhakasya tasya bādhitatvat
na caramaḥ vaiyarthyāt
tadāha 'śrutiliṅgavākyaprakaraṇasthānasamākhyānāṃ samavāye pāradaurbalyamarthaviprakarṣāt' jaisū iti
'bādhikaiva śrutirnityaṃ samākhyā bādhyate sadā
madhyamānāṃ tu bādhyatvaṃ bādhakatvamapekṣayā' iti ca
tasmādviṣayādimattvād brahmavicārakaśāstravad yogānuśāsanaṃ śāstramārambhaṇīyamiti sthitam
nanu vyutpādyamānatayā yoga evātra prastuto na śāstramiti cet satyam
pratipādyatayā yogaḥ pradhānyena prastutaḥ
sa ca tadviṣayeṇa śāstreṇa pratipādyata iti tatpratipādane karaṇaṃ śāstram
karaṇagocaraśca kartṛvyāpāro na karmagocaratāmācarati
yathā chetturdevadattasya vyāpārabhūtamudyamana nipātanādikarma karaṇabhūtaparaśugocaraṃ na karmabhūtavṛkṣādigocaram
tathā ca vaktuḥ patañjaleḥ pravacanavyāpārāpekṣayā yogaviṣayasyādhikṛtatā karaṇasya śāstrasya
abhidhānavyāpārāpekṣayā tu yogasyaiveti vibhāgaḥ
tataśca yogaśāstrasyārambhaḥ saṃbhāvanāṃ bhajate
atra cānuśāsanīyo yogaścittavṛttinirodha ityucyate
nanu yujiryoṃga iti saṃyogārthatayā paripaṭhitādyujerniṣpanno yogaśabdaḥ saṃyogavacana eva syānna tu nirodhavacanaḥ
ata evoktaṃ yājñavalkyena  saṃyogo yoga ityukto jīvātmaparamātmanoḥ
tadetadvārtam jīvaparayoḥ saṃyoge kāraṇasyānyatarakarmāderasaṃbhavāt ajasaṃyogasya kaṇabhakṣākṣacaraṇādibhiḥ pratikṣepācca
mīmāṃsakamatānusāreṇa tadaṅgīkāre'pi nityasiddhasya tasya sādhyatvābhāvena śāstravaiphalyāpatteśca
dhātūnāmanekārthatvena yujeḥ samādhyarthatvopapatteśca
taduktam  'nipātāścopasargāśca dhātavaśceti te trayaḥ
anekārthāḥ smṛtāḥ sarve pāṭhasteṣāṃ nidarśanam' iti
ata eva kecana yujiṃ samādhāvapi paṭhanti 'yuja samādhau'iti
nāpi yājñavalkyavacanavyākopaḥ
tatrasthasyāpi yogaśabdasya samādhyarthatvāt
'samādhiḥ samatāvasthā jīvātmaparamātmanoḥ
brahmaṇyeva sthitiryā sā samādhiḥ pratyagātmanaḥ' iti tenaivoktatvācca
taduktaṃ bhagavatā vyāsena  yogabhā  yogaḥ samādhiriti
nanvevamaṣṭāṅgayoge caramasyāṅgasya samādhitvamuktaṃ patañjalinā pātayosū 'yamaniyamāsanaprāṇāyāmapratyāhāradhāraṇādhyānasamādhayo'ṣṭāvaṅgāni yogasya' iti
na cāṅgyevāṅgatāṃ gantumutsahate upakāryopakārakabhāvasya darśapūrṇamāsaprayājādau bhinnāyatana tvenātyantabhedāt
ataḥ samādhirapi na yogaśabdārthoṃ yujyata iti cet tanna yujyate vyutpattimātrābhidhitsayā 'tadevārthamātranirbhāsaṃ svarūpaśūnyamiva samādhiḥ' pāta yo sū  iti nirūpitacaramāṅgavācake na samādhiśabdenāṅgino yogasyābhedavivakṣayā vyapadeśopapatteḥ
na ca vyutpattibalādeva sarvatra śabdaḥ pravartate
tathātve gacchatīti gauriti vyutpattestiṣṭhangaurna syāt
gacchandevadattaśca gauḥ syāt
pravṛttinimittaṃ ca prāguktameva cittavṛttinirodha iti
taduktaṃ 'yogaścittavṛttinirodhaḥ' pāta yo sū  iti
nanu vṛttīnāṃ nirodhaścedyogo'bhimatastāsāṃ jñānatvenātmāśrayatayā tannirodho'pi pradhvaṃsapadavedanīyastadāśrayo bhavet prāgabhāvapradhvaṃsayoḥ pratiyogisamānāśrayatvaniyamāt
tataśca  upayannapayandharmo vikaroti hi dharmiṇam iti nyāyenātmanaḥ kauṭasthyaṃ vihanyeteti cet tadapi na ghaṭate nirodhapratiyogibhūtānāṃ pramāṇaviparyayavikalpanidrāsmṛtisvarūpāṇāṃ vṛttīnāmantaḥkaraṇādyaparaparyāyacittadharmatvāṅgīkārāt
kūṭasthanityā cicchaktirapariṇāminī vijñānadharmāśrayo bhavituṃ nārhatyeva
na ca citiśakterapariṇāmitvamasiddhamiti mantavyam citiśaktirapariṇāminī sadā jñātṛtvāt 'na yadevaṃ na tadevaṃ yathā cittādi'  ityādyanumānasaṃbhavāt
tathā yadyasau puruṣaḥ pariṇāmī syāttadā pariṇāmasya kādācitkatvāt tāsāṃ cittavṛttīnāṃ sadā jñātatvaṃ nopapadyeta
cidrūpasya puruṣasya sadaivādhiṣṭhātṛtvenāvasthitasya yadantaraṅgaṃ nirmalaṃ sattvaṃ tasyāpi sadaiva sthitatvāt yena yenārthenoparaktaṃ bhavati tasya dṛśyasya sadaiva cicchāyāpattyā bhānopapattyā puruṣasya niḥsaṅgatvaṃ saṃbhavati
tataśca siddhaṃ tasya sadā jñātṛtvamiti na kadācitpariṇāmitvaśaṅkāvatarati
cittaṃ punaryena viṣayeṇoparaktaṃ bhavati sa viṣayo jñātaḥ yenoparaktaṃ na bhavati tadajñātamiti vastuno'yaskāntamaṇikalpasya jñānājñānakāraṇabhūtoparāgānuparāgadharmitvādayaḥ sadharmakaṃ cittaṃ pariṇāmītyucyate
nanu cittasyendriyāṇāṃ cāhaṃkārikāṇāṃ sarvagatatvāsarvaviṣayairasti sadā saṃbandhaḥ
tathā ca sarveṣāṃ sarvadā savatra jñānaṃ prasajyeteti cet  na sarvagatatve'pi cittaṃ yatra śarīre vṛttimat tena śarīreṇa saha saṃbandho yeṣāṃ viṣayāṇāṃ teṣvevāsya jñānaṃ bhavati netareṣvityatiprasaṅgābhāvāt
ata evāyaskāntamaṇikalpā viṣayā ayaḥsadharmakaṃ cittamindriyapraṇālikayābhisaṃbandhyopa rañjayantītyuktam
tasmāccittasya dharmā vṛttayo nātmanaḥ
tathā ca śrutiḥ  'kāmaḥ saṃkalpo vicikitsā śraddhāśraddhādhṛtiradhṛtirhrīrdhīrbhīrityetatsarvaṃ mana eva' bṛ  iti
cicchakterapariṇāmitvaṃ pañcaśikhācāryairākhyāyi 'aparaṇāminī bhoktṛśaktiḥ' iti
patañjalināpi  'sadā jñātāścittavṛttayastatprabhoḥ puruṣasyāpariṇāmitvāt' pātayosū  iti
cittapariṇāmitve'numānamucyate  cittaṃ pariṇāmi jñātājñātaviṣayatvāt śrotrādivaditi
pariṇāmaśca trividhaḥ prasiddho dharmalakṣaṇāvasthābhedāt
dharmiṇaścittasya nīlādyālocanaṃ dharmapariṇāmaḥ yathā kanakasya kaṭakamukuṭakeyūrādi
dharmasya vartamānatvādirlakṣaṇapariṇāmaḥ
nīlādyālocanasya sphuṭatvādiravasthāpariṇāmaḥ
kaṭakādestu navapurāṇatvādiravasthāpariṇāmaḥ
evamanyatrāpi yathāsaṃbhavaṃ pariṇāmatritayamūhanīyam
tathā ca pramāṇadivṛttīnāṃ cittadharmatvātta nnirodhopi tadāśraya eveti na kiṃcidanupapannam
nanu vṛttinirodho yoga ityaṅgīkāre suṣuptayādau kṣiptamūḍhādicittavṛttīnāṃ nirodhasaṃbhavādyogatvaprasaṅgaḥ
na caitadyujyate kṣiptādyavasthāsu kleśaprahāṇāderasaṃbhavānniḥ śreyasaparipanthitvācca
tathā hi kṣiptaṃ nāma teṣu teṣu viṣayeṣu kṣipyamāṇamasthiraṃ cittamucyate
tamaḥsamudre magnaṃ nidrāvṛttibhāvitaṃ mūḍhamiti gīyate
kṣiptādviśiṣṭaṃ cittaṃ vikṣiptamiti gīyate
viśeṣo nāma 'cañcalaṃ hi manaḥ kṛṣṇa pramāthi balavad dṛḍham' gī iti nyāyenāsthirasyāpi manasaḥ kādācitkasamudbhūtaviṣayasthairyasaṃbhavena sthairyam
asthiratvaṃ ca svābhāvikaṃ vyādhyādyanuśayajanitaṃ vā
tadāha 'vyādhistyānasaṃśayapramādālasyāviratibhrāntidarśanālabdha bhūmikatvānavasthitatvāni cittavikṣepāste'ntarāyāḥ' pāta yo sū iti
tatra doṣatrayavaiṣamyanimitto jvarādirvyādhiḥ
cittasyākarmaṇyatvaṃ styānam
viruddhakoṭidvayāvagāhi jñānaṃ saṃśayaḥ
samādhisādhanānāmabhāvanaṃ pramādaḥ
śarīravākcittagurutvādapravṛttirālasyam
viṣayābhilāṣo'viratiḥ
atasmiṃstadbuddhi bhrāntidarśanam
kutaścinnimittātsamādhibhūmeralābho'labdhabhūmikatvam
labdhāyāmapi tasyāṃ cittasyāpratiṣṭhā'navasthitatvamityarthaḥ
tasmānna vṛttinirodho yogapakṣanikṣepamarhatīti cet maivaṃ vocaḥ heyabhūtakṣiptādyavasthātraye vṛttinirodhasya yogatvāsaṃbhave'pyupādeyayorekāgraniruddhā vasthayorvṛttinirodhasya yogatvasaṃbhavāt
ekatānaṃ cittamekāgramucyate
niruddhasakalavṛttikaṃ saṃskāramātraśeṣaṃ cittaṃ niruddhamiti bhaṇyate
sa ca samādhirddhividhaḥ
saṃprajñātāsaṃprajñātabhedāt
tatraikāgracetasi yaḥ pramāṇādivṛttīnāṃ bāhyaviṣayāṇāṃ nirodhaḥ sa saṃprajñātaḥ samādhiḥ samyakprajñāyate'sminprakṛterviviktatayā dhyeyamiti vyutpatteḥ
sa caturvidhaḥ savitarkādibhedāt
samādhirnāma bhāvanā
sā ca bhāvyasya viṣayāntaraparihāreṇa cetasi punaḥ punarniveśanam
bhāvyaṃ ca dvividham īśvarastattvāni ca
tānyapi dvividhāni jaḍājaḍabhedāt
jaḍāni prakṛtimahadahaṃkārādīni caturviṃśatiḥ
ajaḍaḥ puruṣaḥ
tatra tadā pṛthivyādīni sthūlāni viṣayatvenādāya pūrvāparānusaṃdhānena śabdārthollekhasaṃbhedena ca bhāvanā pravartate sa samādhiḥ savitarkaḥ
yadā tanmātrāntaḥkaraṇalakṣaṇaṃ sūkṣmaṃ viṣayamālambya deśādyavacchedena bhāvanā pravartate tadā savicāraḥ
yadā rajastamoleśānuviddhaṃ cittaṃ bhāvyate tadā sukhaprakāśamayasya sattvasyodrekātsānandaḥ
yadā rajastamoleśānabhibhūtaṃ śuddhaṃ sattvamālambanīkṛtya yā pravartate bhāvanā tadā tasyāṃ sattvasya nyagbhāvāccitiśakterudrekācca sattāmātrāvaśeṣatvena sāsmitaḥ samādhiḥ
taduktaṃ 'patañjalināvitarka vicārānandāsmitārupānugamātsaṃprajñātaḥ' pāta yo sū  iti
sarvavṛttinirodhe tvasaṃprajñātaḥ samādhiḥ
nanu sarvavṛttinirodho yoga ityukte saṃprajñāte vyāptirna syāt tatra sattvapradhānāyāḥ sattvapuruṣānyatākhyātilakṣaṇāyāṃ vṛtteranirodhāditi cet  tadetadvārtam kleśakarmavipākāśayaparipanthicittavṛttinirodho yoga ityaṅgīkārāt
kleśāḥ punaḥ pañcadhā prasiddhāḥ avidyāsmitārāgadveṣābhiniveśāḥ kleśāḥ pātayosūiti
nanvavidyetyatra kimāśrīyate pūrvapadārthaprādhānyamamakṣikaṃ vartata itivat
uttarapadārthaprādhānyaṃ vā rājapuruṣa itivat anyapadārthaprādhānyaṃ vā amakṣiko deśa itivat
tatra na pūrvaḥ pūrvapadārthapradhānatve avidyāyāṃ prasajyapratiṣedhopapattau kleśādikārakatvānupapatteḥ avidyāśabdasya strīliṅgatvābhāvāpatteśca
na dvitīyaḥ kasyacidabhāvena viśiṣṭāyā vidyāyāḥ kleśādiparipanthitvena tadbījatvānupapatteḥ
na tṛtīyaḥ 'naño'styarthānāṃ bahuvrīhirvā cottarapadalopaśca' iti vṛttikāravacanānusāreṇāvidyamānā vidyā yasyāḥ sā avidyā buddhiriti samāsārthasiddhau tasyā avidyāyāḥ kleśadibījatvānupapatteḥ vivekakhyātipūrvakasarvavṛttinirodhasaṃpannāyāstasyā stathātvaprasaṅgācca
uktaṃ cāsmitādīnāṃ kleśānāmavidyānidānatvam 'avidyā kṣetramuttāreṣāṃ prasuptatanuvicchinnodārāṇām' pātayosū iti
prasuptatvaṃ prabodhasahakāryabhāvenānabhivyaktiḥ
tanutvaṃ pratipakṣabhāvanayā śithilīkaraṇam
vicchinnatvaṃ balavatā kleśenābhibhavaḥ
udāratvaṃ sahakāri saṃnidhivaśātkāryakāritvam
taduktaṃ vācaspatimiśreṇa vyāsabhāṣyavyākhyāyām 'prasuptāstattvalīnānāṃ tanvavasthāśca yoginām
vicchinnodārarupāśca kleśā viṣayasaṅginām' iti
dvandvavatsvatantrapadārthadvayānavagamādubhayapadārthapradhānatvaṃ nāśaṅkitam
tasmātpakṣatraye'pi kleśādi nidānatvamavidyāyāḥ prasiddhaṃ hīyeteti cet  tadapi na śobhanaṃ vibhāti paryudāsaśaktimāśrityāvidyāśabdena vidyāviruddhasya viparyayajñānasyābhi bhidhānamiti vṛddhairaṅgīkārāt
tadāha 'nāmadhātvarthayoge tu naiva nañ pratiṣedhakaḥ
vadatyabrāhmaṇādharmāvanyamātravirodhinau' iti
'vṛddhaprayogagamyo hi śabdārthaḥ sarva eva naḥ
tena yatra prayukto yo na tasmādapanīyate' iti
vācaspatimiśrairapyuktam  'lokādhīnāvadhāraṇo hi śabdārthayoḥ saṃbandhaḥ
loke cottarapadārthapradhānasyāpi naña uttarapadābhidheyopamardakasya tadviruddhatayā tatra tatropalabdherihāpi tadviruddhe pravṛttiḥ'iti
etadevābhipretyoktam 'anityāśuciduḥkhānātmasu nityaśucisukhātmakhyātiravidyā' pātasū iti
atasmiṃstadbuddhirviparyaya ityuktaṃ bhavati
tadyathā anitye ghaṭādau nityatvābhimānaḥ
aśucau kāyādau śucitvapratyayaḥ
 sthānādvījādapaṣṭambhānniṣyandānnidhanādupi
kāyamādheyaśaucatvātpaṇḍitā hyaśuciṃ viduḥ 
'pariṇāmatāpasaṃskāraduḥkhairguṇavṛttyavirodhācca duḥkhameva sarvaṃ vivekinaḥ' pāta yo sū  iti nyāyena duḥkhe srakcandanavanitādau sukhatvāropaḥ
anātmani dehādāvātmabuddhiḥ
taduktam  anātmani ca dehādāvātmabuddhistu dehinām
avidyā tatkṛto bandhastannāśo mokṣa ucyate
evamiyamavidyā catuṣpadā bhavati
nanveteṣvavidyāviśeṣeṣu kiṃcidanugataṃ sāmānyalakṣaṇaṃ varṇanīyam anyathā viśeṣasyāsiddheḥ
tathā coktaṃ bhaṭṭācāryaiḥ  sāmānyalakṣaṇaṃ muktvā viśeṣasyaiva lakṣaṇam
na śakyaṃ kevalaṃ vaktumato'pyasya na vācyatā
tadapi na vācyam
atasmiṃstadbuddhiriti sāmānyalakṣaṇābhidhānena dattottaratvāt
sattvapuruṣayorahamasmītyekatābhimāno'smitā
tadapyuktaṃ 'dṛgdarśanaśaktyorekātmatevāsmitā' pātayosū iti
sukhābhijñasya sukhānusmṛtipūrvakaḥ sukhasādhaneṣu tṛṣṇārūpo gardhoṃ rāgaḥ
duḥkhābhijñasya tadanusmṛtipurassaraṃ tatsādhaneṣu nivṛttirdveṣaḥ
taduktaṃ  'sukhānuśayī rāgaḥ' pātayosū 'duḥkhānuśayī dveṣaḥ' pātayosū iti
kimatrānuśayiśabde tācchīlyārthe ṇinirinirvā matvarthīyo'bhimataḥ nādyaḥ 'supyajātau ṇinistācchīlye pāsū ityatra supīti vartamāne punaḥ subgrahaṇasyopasarganivṛttyarthatvena sopasargāddhātorṇineranutpatteḥ
yathākathaṃcittadaṅgīkāre'pi 'aco ñṇiti' pāsū iti vṛddhiprasaktāvatiśāyyādipadavadanuśāyipadasya prayogaprasaṅgāt
na dvitīyaḥ 'ekākṣarātkṛto jāteḥ saptamyāṃ ca na tau smṛtau' iti tatpratiṣedhāt atra cānuśayaśabdasyājantatvena kṛdantatvāt
tasmādanuśayiśabdo darupapāda iti cet naitadbhadram bhāvānavabodhāt
prāyikābhiprāyamidaṃ vacanam
ata evoktaṃ vṛttikāreṇa  'itikaraṇo vivakṣārthaḥ sarvatrābhisaṃbadhyate' iti
tena kvacidbhavati kāryī kāryikastaṇḍulī taṇḍulikaḥ iti
tathā ca kṛdantājjāteścapratiṣedhasya prāyikatvam
anuśayaśabdasya kṛdantatayenerupapattiriti siddham
pūrvajanmānubhūtamaraṇaduḥkhānubhavavāsanābalātsarvasya prāṇabhṛnmātrasyākṛmerā ca viduṣaḥ saṃjāyamānaḥ śarīraviṣayādermama viyogo mā bhūditi pratyahaṃ nimittaṃ vinā pravartamāno bhayarūpo'bhiniveśaḥ prañcamaḥ kleśaḥ mā na bhūvaṃ hi bhūyāsamiti prārthanāyāḥ pratyātmamanubhavasiddhatvāt
tadāha'svarasavāhī viduṣo'pi tathā rūḍho'bhiniveśaḥ' pātayosū iti
te cāvidyādayaḥ pañca sāṃsārikavividhaduḥkhopahārahetutvena puruṣaṃ kliśnantīti kleśāḥ prasiddhāḥ
karmāṇi vihitapratiṣiddharūpāṇi jyotiṣṭomabrahmahatyādīni
vipākāḥ karmaphalāni jātyāyurbhoṃgāḥ
ā phalavipākāccittabhūmau śerata ityāśayā dharmādharmasaṃskārāḥ
tatparipanthicittāvṛttinirodho yogaḥ
nirodho nābhāvamātramabhimatam tasya tucchatvena bhāvarūpasākṣātkārajananakṣamatvāsaṃbhavāt
kiṃ tu tadāśrayo madhumatīmadhupratīkāviśokāsaṃskāraśeṣāvyapadeśyaścittasyāvasthāviśeṣaḥ nirudhyante'smin pramāṇādyāścittavṛttaya iti vyutpatterūpapatteḥ
'abhyāsavairāgyābhyāṃ vṛttinirodhaḥ
tatra sthitau yatno'bhyāsaḥ'
pātayosū 
vṛttirahitasya cittasya svarūpaniṣṭhaḥ praśāntavāhitārūpaḥ pariṇāmaviroṣaḥ sthitiḥ
taṃ nimittīkṛtya yatnaḥ punaḥ punastathātvena cetasi niveśanamabhyāsaḥ
carmaṇi dvīpinaṃ hanti'itivannimittārtheyaṃ saptamītyuktaṃ bhavati
'dṛṣṭānuśravikaviṣayavitṛṣṇasya vaśīkārasaṃjñā vairāgyam  pāta yo sū 
aihikapāratrikaviṣayādau doṣadarśanānnirabhilāṣasya 'mamaite viṣayā vaśyāḥ' 'nāhameteṣāṃ vaśyaḥ' iti vimarśoṃ vairāgyamityuktaṃ bhavati
samādhiparipanthikleśatanūkaraṇārthaṃ samādhilābhārthaṃ ca prathamaṃ kriyāyogavidhānapareṇa yoginā bhavitavyam kriyāyogasaṃpādane'bhyāsavairāgyayoḥ saṃbhavāt
taduktaṃ bhagavatā  'ārurukṣormuneryoṃgaṃ karma kāraṇamucyate
yogāruḍhasya tasyaiva śamaḥ kāraṇamucyate' bhagī iti
kriyāyogaścopadiṣṭaḥ patañjalinā 'tapaḥsvādhyāyeśvarapraṇidhānāni kriyāyogaḥ' pāta yo sū  iti
tapaḥsvarūpaṃ nirupitaṃ yājñavalakyena 'vidhinokte na mārgeṇa kṛcchracāndrāyaṇādibhiḥ
śarīraśoṣaṇaṃ prāhustapasāṃ tapa uttamam' iti
praṇavagāyatrīprabhṛtīnāṃ mantrāṇāmadhyayanaṃ svādhyāyaḥ
te ca mantrā dvividhāḥ vaidikāstāntrikāśca
vaidikāśca dvividhāḥpragītāḥ apragītāśca
tatra pragītāḥ sāmāni
apragītāśca dvividhāḥ chandobaddhāstadvilakṣaṇāśca
tatra prathamā ṛco dvitīyā yajūṃṣi
taduktaṃ jaimininā 'teṣāmṛgyatrārthavaśena pādavyavasthā
gītiṣu sāmākhyā
śeṣe yajuḥśabdaḥ jaisū iti
tantreṣu kāmikakāraṇaprapañcādyāgameṣu ye ye varṇitāste tāntrikāḥ
te punarmantrāstrividhāḥ strīpuṃnapuṃsakabhedāt
tadāha  strīpuṃnapuṃsakatvena trividhā mantrajātayaḥ
'strīmantrā vahnijāyāntā namo'ntāḥ syurnapuṃsakāḥ
śeṣāḥ pumāṃsaste śastāḥ siddhā vaśyādikarmaṇi' iti
jananādisaṃskārābhāve'pi nirastasamastadoṣatvena siddhihetutvātsiddhatvam
sa ca saṃskāro daśavidhaḥ kathitaḥ śāradātilake  'mantrāṇāṃ daśa kathyante saṃskārāḥ siddhidāyinaḥ
nirdoṣatāṃ prayāntyāśu te mantrāḥ sādhu saṃskṛtāḥ
jananaṃ jīvanaṃ caiva tāḍanaṃ bodhanaṃ tathā
abhiṣeko'tha vimalīkaraṇāpyāyane punaḥ
tarpaṇaṃ dīpanaṃ gaptirdaśaitā mantrasaṃskriyāḥ
mantrāṇāṃ mātṛkāyantrāduddhāro jananaṃ smṛtam
praṇavāntaritānkṛtvā mantravarṇāñjapetsudhīḥ
mantrārṇasaṃkhyayā taddhi jīvanaṃ saṃpracakṣate
mantravarṇānsamālikhya tāḍayeccandanāmbhasā
pratyekaṃ vāyubījena tāḍanaṃ tadudāhṛtam
vilikhya mantravarṇāṃstu prasūnaiḥ karavīrajaiḥ
mantrākṣareṇa saṃkhyātairhanyāttadvodhanaṃ smṛtam
svatantroktavidhānena mantrī mantrārṇasaṃkhyayā
aśvatthapallavairmantramabhiṣiñcedviśuddhaye
saṃcintya manasā mantraṃ jyotirmantreṇa nirdahet
mantre malatrayaṃ mantrī vimalīkaraṇaṃ hi tat
tāravyomāgni manuyugjyotirmantra udāhṛtaḥ
kuśodakena japtena pratyarṇaṃ prokṣaṇaṃ manoḥ
vārivījena vidhivadetadāpyāyanaṃ matam
mantreṇa vāriṇā mantre tarpaṇaṃ tarpaṇaṃ smṛtam
tāramāyāramāyogo manordīpanamucyate
japyamānasya mantrasya gopanaṃ tvaprakāśanam
saṃskārā daśa mantrāṇāṃ sarvatantreṣu gopitāḥ
yatkṛtvā saṃpradāyena mantrī vāñchitamaśnute
ruddhakīlitavicchinna suptaśaptādayopi ca
mantradoṣāḥ praṇaśyanti saṃskārairebhiruttamaiḥ
tadalamakāṇḍatāṇḍavakalpena mantraśāstrarahasyoddhoṣaṇena
īśvarapraṇidhānaṃ nāmābhihitānāmanabhihitānāṃ ca sarvāsāṃ kriyāṇāṃ parameśvare paramagurau phalānapekṣayā  samarpaṇam
yatredamuktam  kāmato'kāmato vāpi yatkaromi śubhāśubham
tatsarvaṃ tvayi vinyastaṃ tvatprayuktaḥ karomyaham
kriyāphalasaṃnyāso'pi bhaktiviśeṣāparaparyāyaṃ praṇidhānameva phalānabhisaṃdhānena karmakāraṇāt
tathā ca gīyate gītāsu bhagavatā  karmaṇyevādhikāraste mā phaleṣu kadācana
mā karmaphalaheturbhūrmā te saṅgo'stvakarmaṇi
bhagī iti
phalābhisaṃdherupaghātakatvamabhihitaṃ bhagavadbhirnīlakaṇṭhabhāratīśrīcaraṇaiḥ  api prayatnasaṃpannaṃ kāmenopahataṃ tapaḥ
na tuṣṭaye maheśasya śvalīḍhamiva pāyasam
sā ca tapaḥsvādhyāyeśvarapraṇidhānātmikā kriyā yogasādhanatvādyoga iti śuddhasāropalakṣaṇā vṛttyāśrayaṇena nirupyate yathāyurghṛtamiti
śuddhasāropalakṣaṇā nāma lakṣaṇāprabhedaḥ
mukhyārthabādhatadyogābhyāmarthāntarapratipādanaṃ lakṣaṇā
sā dvividhā
ruḍhimūlā prayojanamūlā ca
taduktaṃ kāvyaprakāśe  mukhyārthabādhe tadyoge ruḍhito'tha prayojanāt
anyo'rthoṃ lakṣyate yatsā lakṣaṇāropitā kriyā
kāpra iti
yacchabdena lakṣyata ityākhyāte guṇībhūtaṃ pratipādanamātraṃ parāmṛśyate
sā lakṣaṇeti pratinirdiśyamānāpekṣayā tacchabdasya strīliṅgatvopapattiḥ
taduktaṃ kaiyaṭaiḥ 'nirdiśyamānapratinirdiśyamānayoraikyamāpādayanti sarvanāmāni paryāyeṇa tattalliṅgamupādadate' iti
tatra 'karmaṇi kuśala' ityādi ruḍhilakṣaṇāyā udāharaṇam
kuśāllātīti vyutpatyā darbhādānakartari yaugikaṃ kuśalapadaṃ vivecakatvasārupyātpravīṇe pravartamānamanādivṛddhavyavahāraparamparānupātitve nābhidhānavatprayojanamanapekṣya pravartate
tadāha  niruḍhā lakṣaṇāḥ kāścitsāmarthyādabhidhānavat
tavā iti
tasmādrūḍhilakṣaṇāyāḥ prayojanāpekṣā nāsti
yadyapi prayuktaḥ śabdaḥ prathamaṃ mukhyārthaṃ pratipādayati tenārthenārthāntaraṃ lakṣyata ityarthadharmoṃ'yaṃ lakṣaṇā tathāpi tatpratipādake śabde samāropitaḥ sañśabdavyāpāra iti vyapadiśyate
etadevābhipretyoktaṃ lakṣaṇāropitā kriyeti
prayojanalakṣaṇā tu ṣaḍvidhā
upādānalakṣaṇā lakṣaṇalakṣaṇā gauṇasāropā gauṇasādhyavasānā śuddhasāropā śuddhasādhyavasānā ceti
kuntāḥ praviśanti mañcāḥ kośanti gaurvāhīkaḥ gaurayam āyurghṛtam āyurevedam iti yathākramamudāharaṇāni draṣṭavyāni
taduktam  svasiddhaye parākṣepaḥ parārthaṃ svasamarpaṇam
upādānaṃ lakṣaṇaṃ cetyuktā śuddhaiva sā dvidhā
sāropānyā tu yatroktau viṣayī viṣayastathā
viṣayyantaḥkṛte'nyasminsā syātsādhyavasānikā
bhedāvimau ca sādṛśyātsaṃbandhāntaratastathā
gauṇau śuddhau ca vijñeyau lakṣaṇā tena ṣaḍvidhā
kāpra iti
tadalaṃ kāvyamīmāṃsāmarmanirmanthanena
sa ca yogo yamādibhedavaśādaṣṭāṅga iti nirdiṣṭaḥ
tatra yamā ahiṃsādayaḥ
tadāha patañjaliḥ ahiṃsāsatyāsteyabrahmacaryāparigrahā yamāḥ
pāta yo sū  iti
niyamāḥ śaicādayaḥ
tadapyāha'śaucasaṃtoṣatapaḥsvādhyāyeśvarapraṇidhānāni niyamāḥ' pāta yo sū  iti
ete ca yamaniyamā viṣṇupurāṇe darśitāḥ
brahmacaryamāhiṃsāṃ ca satyāsteyāparigrahān
seveta yogī niṣkāmo yogyatāṃ svaṃ mano nayan
svādhyāyaśaucasaṃtoṣatapāṃsi niyatātmavān
kurvīta brahmaṇi tathā parasminpravaṇaṃ manaḥ
ete yamāḥ saniyamāḥ pañca pañca prakīrtitāḥ
viśiṣṭaphaladāḥ kāme niṣkāmāṇāṃ vimuktidāḥ
vipu iti
sthirasukhamāsanaṃ pātayosū padmāsanabhadrāsanavīrāsanasvastikāsanadaṇḍakāsanasopāśraya paryaṅkakrauñcaniṣadanoṣṭraniṣadanasamasaṃsthānabhedāddaśavidham
pādāṅguṣṭhau nibadhnīyāddhastābhyāṃ vyutkrameṇa tu
ūrvorupari viprendra kṛtvā pādatale ubhe
padmāsanaṃ bhavedetatsarveṣāmabhipūjitam
ityādinā yājñavalkyaḥ padmāsanādisvarūpaṃ nirupitavān
tatsarvaṃ tata evāvagantavyam
tasminnāsanasthairye sati prāṇāyāmaḥ pratiṣṭhito bhavati
sa ca śvāsapraśvāsayorgativicchedasvarūpaḥ
tatra śvāso nāma bāhyasya vāyorantarānayanam
praśvāsaḥ punaḥ koṣṭhayasya bahirniḥsāraṇam
tayorubhayorapi saṃcaraṇābhāvaḥ prāṇāyāmaḥ
nanu nedaṃ prāṇāyāmasāmānyalakṣaṇam
tadviśeṣeṣu recakapūrakakumbhakaprakāreṣu tadanugaterayogāditi cet naiṣa doṣaḥ sarvatrāpi śvāsapraśvāsagati vicchedasaṃbhavāt
tathā hi koṣṭhyasya vāyorbahirniḥsaraṇaṃ recakaḥ prāṇāyāmo yaḥ praśvāsatvena prāguktaḥ
bāhyasya vāyorantardhāraṇaṃ pūrako yaḥ śvāsarūpaḥ
antaḥstambhavṛttiḥ kumbhako yasmiñjalamiva kumbhe niścalatayā prāṇākhyo vāyuravasthāpyate
tatra sarvatra śvāsapraśvāsadvayagativicchedo'styeveti nāsti śaṅkāvakāśaḥ
taduktam  tasminsati śvāsapraśvāsayorgativicchedaḥ prāṇāyāmaḥ pāta yo sū  iti
sa ca vāyuḥ sūryodayamārabhya sārdhaghaṭikādvayaṃ ghaṭīyantrasthitaghaṭabhramaṇanyāyenaikaikasyāṃ nāḍayāṃ bhavati
evaṃ satyaharniśaṃ śvāsapraśvāsayoḥ ṣaṭśatādhikaikaviṃśatisahasrāṇi jāyante
ata evoktaṃ mantrasamarpaṇarahasyavedibhirajapāmantrasamarpaṇe  ṣaṭśatāni gaṇeśāya ṣaṭsahasraṃ svayaṃbhuve
viṣṇave ṣaṭsahasraṃ ca ṣaṭsahasraṃ pinākine
sahasramekaṃ gurave sahasraṃ paramātmane
sahasramātmane caivamarpayāmi kṛtaṃ japam
tathā nāḍīsaṃcāraṇadaśāyāṃ vāyoḥ saṃcaraṇe pṛthivyādīni tattvāni varṇaviśeṣavaśātpuruṣārthābhilāṣukaiḥ puruṣairavagantavyāni
taduktamabhiyuktaiḥ  sārdhaṃ ghaṭīdvayaṃ nāḍyorekaikārkodayādvahet
araghaṭṭaghaṭībhrāntinyāyo nāḍyoḥ punaḥ punaḥ
śatāni tatra jāyante niśvāsocchvāsayornava
khakhaṣaṭkadvikaiḥ saṃkhyāhorātre sakale punaḥ
ṣaṭtriṃśadguruvarṇānāṃ yā velā bhaṇane bhavet
sā velā maruto nāḍyantare saṃcarato bhavet
pratyekaṃ pañca tattvāni nāḍyośca vahamānayoḥ
vahantyaharniśaṃ tāni jñātavyāni yatātmabhiḥ
ūrdhvaṃ vahniradhastoyaṃ tiraścīnaḥ samīraṇaḥ
bhūmirardhapuṭe vyoma sarvagaṃ pravahetpunaḥ
vāyorvahnerapāṃ pṛthvyā vyomnastattvaṃ vahetkramāt
vahantyorubhayornāḍyorjñātavyo'yaṃ kramaḥ sadā
pṛthvyāḥ palāni pañcāśaccatvāriṃśattāthāmbhasaḥ
agnestriṃśatpunarvāyorviṃśatirnabhaso daśa
pravāhakālasaṃkhyeyaṃ hetustatra pradarśyate
pṛthvī pañcaguṇā toyaṃ caturguṇamathānalaḥ
triguṇo dviguṇo rvāyurviyadekaguṇaṃ bhavet
guṇaṃ prati daśa palānyurvyāṃ pañcāśadityataḥ
ekaikahānistoyādestathā pañca guṇāḥ kṣiteḥ
gandho rasaśca rūpaṃ ca sparśaḥ śabdaḥ kramādamī
tattvābhyāṃ bhūjalābhyāṃ syācchāntiḥ kārye phalonnatiḥ
dīptāsthirāvyūhavṛttistejovādyambareṣu ca
pṛthvyaptejomarudvyomatattvānāṃ cihnamucyate
ādye sthairyaṃ svacittasya śaitye kāmodbhavo bhavet
tṛtīye kopasaṃtāpau caturthe cañcalātmatā
pañcame śūnyataiva syādathavādharmavāsanā
śrutyoraṅguṣṭhakau madhyāṅgulyau nāsāpuṭadvaye
sṛkkiṇyoḥ prāntyakopāntyāṅgulī śeṣe dṛgantayoḥ
nyasyāntaḥsthapṛthivyāditattvajñānaṃ bhavetkramāt
pītaśvetāruṇaśyāmairbindurbhirnirupādhi kham
ityādinā
yathāvadvāyutattvamavagamya tanniyamane vidhīyamāne vivekajñānāvaraṇakarmakṣayo bhavati
'tapo na paraṃ prāṇāyāmād' iti
'dahyante dhmāyamānānāṃ dhātūnāṃ hi yathā malāḥ
prāṇāyāmaistu dahyante tadvadindriyajā malāḥ' iti ca
tadevaṃ yamādibhiḥ saṃskṛtamanaskasya yoginaḥ saṃyamāya pratyāhāraḥ kartavyaḥ
cakṣurādīnāmindriyāṇāṃ pratiniyatarañjanīyakopanīyamohanīyapravaṇatvaprahāṇenāvikṛtasvarūpapravaṇa cittānukāraḥ pratyāhāraḥ
indriyāṇi viṣayebhyaḥ pratīpamāhriyante'sminniti vyutpatteḥ
nanu tadā cittamabhiniviśate nendriyāṇiha teṣāṃ bāhyaviṣayatvena tatra sāmarthyābhāvāt
ataḥ kathaṃ cittānukāraḥ addhā
ata eva vastutastasyāsaṃbhavamābhisaṃdhāya sādṛśyārthamivaśabdaṃ cakāra sūtrakāraḥ 'svaviṣayāsaṃprayoge cittasvarūpānukāra ivendriyāṇāṃ pratyāhāraḥ pā yo sū  iti
sādṛśyaṃ ca cittānukāranimittaṃ viṣayāsaṃprayogaḥ
yadā cittaṃ nirudhyate tadā cakṣurādīnāṃ nirodhe prayatnāntaraṃ nāpekṣaṇīyam
yathā madhukararājaṃ madhumakṣikā anuvartante tathendriyāṇi cittamiti
taduktaṃ viṣṇupurāṇe  śabdādiṣvanuraktāni nigṛhyākṣāṇi yogavit
kuryāccittānukārīṇi pratyāhāraparāyaṇaḥ
vaśyatā paramā tena jāyate'ticalātmanām
indriyāṇāmavaśyaistairna yogī yogasādhakaḥ
vipu iti
nābhicakrahṛdayapuṇḍarīkanāsāgrādāvādhyātmike hiraṇyagarbhavāsavaprajāpatiprabhṛtike bāhye vā deśe  cittasya viṣayāntaraparihāreṇa sthirīkaraṇaṃ dharaṇā
tadāha'deśabandhaścittasya dhāraṇā' pātayosū iti paurāṇikāśca  prāṇāyāmena pavanaṃ pratyāhāreṇa cendriyam
vaśīkṛtya tataḥ ku ryāccittasthānaṃ śubhāśraye
vipu  iti
tasmindeśe dhyeyāvalambanasya pratyayasya visadṛśapratyayaprahāṇena pravāho dhyānam
taduktaṃ  'tatra pratyayaikatānatā dhyānam' pāta yo sū  iti
anyairapyuktam  tadrūpapratyayaikāgrayā saṃtatiścānyaniḥspṛhā
taddhayānaṃ prathamairaṅgaiḥ ṣaṅbhirniṣpādyate nṛpa
vipu  iti
prasaṅgāccaramamaṅgaṃ prāgeva da paṃ  pratyapīpadāma
tadanena yogāṅgānuṣṭhānenādaranairantaryadīrghakālasevitena samādhipratipakṣakleśaprakṣaye'bhyāsavairāgya vaśānmadhumatyādisiddhilābho bhavati
atha kimevamakasmādasmānativikaṭābhiratyantāprasiddhābhiḥ karṇāṭagauḍalāṭabhāṣābhirbhīṣayate bhavān
na hi vayaṃ bhavantaṃ bhīṣayāmahe
kiṃ tu madhumatyādipadārthavyutpādanena toṣayāmaḥ
tataścākutobhayena bhavatā śrūyatāmavadhānena
tatra madhumatī nāmābhyāsavairāgyādivaśādapāstarajastamālaśasukhaprakāśa mayasattvabhāvanayānavadyavaiśāradyavidyotanarūpaṛtaṃbharaprajñākhyā samādhisiddhiḥ
taduktam  'ṛtaṃbharā tatra prajñā' pāta yo sū  iti
ṛtaṃ satyaṃ bibharti kadācidapi na viparyayeṇācchādyate
tatra sthitau dārḍhye sati dvitīyasya yoginaḥ sā prajñā bhavatītyarthaḥ
catvāraḥ khalu yoginaḥ prasiddhāḥ prāthamakalpiko madhubhūmikaḥ prajñājyotiratikrāntabhāvanīyaśceti
tatrābhyāsī pravṛttamātrajyotiḥ prathamaḥ
na tvanena paracittādigocarajñānarūpaṃ jyotirvaśīkṛtamityuktaṃ bhavati
ṛtaṃbharaprajño dvitīyaḥ
bhūtendriyajayī tṛtīyaḥ
paravairāgyasaṃpannaścaturthaḥ
manojavitvādayo madhupratīkasiddhayaḥ
taduktaṃ 'manojavitvaṃ vikaraṇabhāvaḥ pradhānajayaśca pātayosū iti
manojavitvaṃ nāma kāyasya manovadanuttamo gatilābhaḥ
vikaraṇabhāvaḥ kāyanirapekṣāṇāmindriyāṇāmabhimatadeśakālaviṣayāpekṣavṛttilābhaḥ
pradhānajayaḥ prakṛtivikāreṣu sarveṣu vaśitvam
etāśca siddhayaḥ karaṇapañcakarūpajayāttṛtīyasya yoginaḥ prādurbhavanti
yathā madhuna ekadeśo'pi svadate tathā pratyekameva tāḥ siddhayaḥ svadanta iti madhupratīkāḥ
sarvabhāvādhiṣṭhātṛtvādirūpā viśokā siddhiḥ
tadāha 'sattvapuruṣānyatā khyātimātrasya sarvabhāvādhiṣṭhātṛtvaṃ sarvajñatvaṃ ca' pātayosū iti
sarveṣāṃ vyavasāyāvyavasāyātmakānāṃ guṇapariṇāmarūpāṇāṃ bhāvānāṃ svāmivadākramaṇaṃ sarvabhāvādhiṣṭhātṛtvam
teṣāmeva śāntoditāvyapadeśyadharmitvena sthitānāṃ vivekajñānaṃ sarvajñātṛtvam
taduktaṃ 'viśokā vā jyotiṣmatī' pātayosū  iti
sarvavṛttipratyastamaye paraṃ vairāgyamāśritasya jātyādibījānāṃ kleśānāṃ nirodhasamartho nirbījaḥ samādhirasaṃprajñātapadavedanīyaḥ saṃskāraśeṣatāvyapadeśyaścittasyāvasthāviśeṣaḥ
taduktaṃ  'virāmapratyayābhyāsapūrvaḥ saṃskāraśeṣo'nyaḥ pāta yo sū  iti
evaṃ ca sarvato virajyamānasya tasya puruṣadhaureyasya kleśabījāni nirdagdhaśālibījakalpāni prasavasāmarthyavidhurāṇi manasā sārdhaṃ pratyastaṃ gacchanti
tadeteṣu pralīneṣu nirupaplavavivekakhyātiparipākavaśāta kāryakāraṇātmakānāṃ pradhāne layaḥ citiśaktiḥ svarūpapratiṣṭhā punarbuddhisattvābhisaṃbandhavidhurā vā kaivalyaṃ labhata iti siddham
dvayī ca muktiruktā patañjalinā'puruṣārthaśūnyānāṃ guṇānāṃ pratiprasavaḥ kaivalyaṃ svarūpapratiṣṭhā vā citiśaktiḥ'
pātayosū iti
na cāsmin satyapi kasmānna jāyate janturiti vaditavyam
kāraṇābhāvātkāryābhāva iti pramāṇasiddhārthe niyogānuyogayorayogāt
aparathā kāraṇābhāve'pi kāryasaṃbhave maṇivedhādayo'ndhādibhyo bhaveyuḥ
tathā cānupapannārthatāyāmābhāṇako laukika upapannārthoṃ bhavet
tathā ca śrutiḥ'andho maṇimavindat
tamanaṅgulirāvayat
agrīvaḥ pratyamuñcat
tamajihvā asaścata' taiā
avindadavidhyata
āvathadgṛhītavān
pratyamuñjatpinaddhavān
asaścatābhyapūjayat
stutavāniti yāvat
evaṃ ca cikitsāśāstravadyogaśāstraṃ caturvyūham
yathā cikitsāśāstraṃ rogo rogaheturārogyaṃ bheṣajamiti tathedamapi saṃsāraḥ saṃsāraheturmoṃkṣo mokṣopāya iti
tatra duḥkhamayaḥ saṃsāro heyaḥ
pradhānapuruṣayoḥ saṃyogo heyabhogahetuḥ
tasyātyantikī nivṛttirhānam
tadupāyaḥ samyagdarśanam
evamanyadapi śāstraṃ yathāsaṃbhavaṃ caturvyūhamūhanīyamiti sarvamavadātam
iti śrīmatsāyaṇamādhavīye sarvadarśanasaṃgrahe pātañjaladarśanam
atha śāṃkaradarśanam 
 so'yaṃ pariṇāmavādaḥ prāmāṇikagarhaṇamarhati
na hyacetanaṃ pradhānaṃ cetanānadhiṣṭhitaṃ pravartate
suvarṇādau rucakādyupādāne hemakārādicetanādhiṣṭhānopalambhena nityatvasādhakakṛtakatvavatsukhaduḥkha mohātmanānvitatvādeḥ sādhanasya sādhyaviparyayavyāptatayā viruddhatvāt svarūpāsiddhatvācca
āntarāḥ khalvamī sukhaduḥkhamohā bāhyebhyaścandanādibhyo vibhinnapratyayavedanīyebhyo vyatiriktā adhyakṣamīkṣyante
yadyamī sukhādisvabhāvā bhaveyustadā hemantepi candanaḥ sukhaḥ syāt
na hi candanaḥ kadācidacandanaḥ
tathā nidāgheṣvapi kuṅkumapaṅkaḥ sukho bhavet
na hyasau kadācidakuṅkumapaṅka iti
evaṃ kaṇṭakaḥ kramelakasyeva manuṣyādīnāmapi prāṇabhṛtāṃ sukhaḥ syāt
na hyasau kāṃścitpratyeva kaṇṭaka iti
tasmāccandanakuṅkumādayo viśeṣāḥ kālaviśeṣādyapekṣayā sukhādihetavo na tu sukhādisvabhāvā iti ramaṇīyam
tasmāddheturasiddha iti siddham
nāpi śrutiḥ prādhānakāraṇatvavādeḥ pramāṇam
yataḥ yadagne rohitaṃ rūpaṃ tejasastadrūpaṃ yacchuklaṃ tadapāṃ yatkṛṣṇaṃ tadannasya chā iti cchāndogyaśākhāyāṃ tejobannātmikāyāḥ prakṛterlohitaśuklakṛṣṇarūpāṇi samāmnātāni tānyevātra pratyabhijñāyante
tatra śrautapratyabhijñāyāḥ prābalyāllohitādiśabdānāṃ mukhyārthasaṃbhavācca tejobannātmikā jarāyujāṇḍaja svedajodbhijjacatuṣṭayasya bhūtagrāmasya prakṛtiravasīyate
yadyapi tejobannānāṃ prakṛterjātatvena yogavṛttyā na jāyata ityajatvaṃ na sidhyati tathāpi ruḍhivṛttyāvagatamajātvamuktaprakṛtau sukhāvabodhāya prakalpyate
yathā asau vādityo devamadhu chā ityādivākyenādityasya madhutvaṃ parikalpyate tathā tejobannātmikā prakṛtirevājeti
ato'jāmekāmityādikā śrutirapi na pradhānapratipādikā
yadavādi nidarśanaṃ pūrvavādinā kṣīrādikamacetanaṃ cetanānadhiṣṭhitameva vatsavivṛddhayarthaṃ pravartata iti
naitadramaṇīyam
buddhiviśeṣaśālinaḥ parameśvarasya tatrāpyadhiṣṭhātṛtvābhyupagamāt
na ca parameśvarasya karuṇayā pravṛttyaṅgīkāre prāguktavikalpāvasaraḥ
sṛṣṭeḥ prāk prāṇināṃ duḥkhasaṃbandhāsaṃbhavepi tannidānādṛṣṭasaṃbandhasaṃbhavena tatprahāṇecchayā pravṛttyupapatteḥ
kiṃ ca puruṣārthaprayuktā pradhānapravṛttirityuktaṃ tadvivektavyam
kiṃ pradhānaṃ ke valaṃ bhogārthe pravartate
kiṃ vā ke valamokṣārtha māhosvidubhayārtham
na tāvadādyaḥ kalpovakalpate
anādheyātiśayasya kū ṭasthanityasya puruṣasya tāttvibhogāsaṃbhavāt
anirmoṃkṣaprasaṅgācca
yena hi prayojanena pradhānaṃ pravartitaṃ tadanena vidhātavyam
bhogena caitatpravartitamiti tameva vidadhyānna mokṣamiti
nāpi dvitīyaḥ
ciddhātornityaśuddhabuddhamuktasvabhāvatayā karmānubhavavāsanānāmasaṃbhavena pradhānapravṛtteḥ prāgapi muktatayā tadarthaṃ pravṛttyanupapatteḥ
śabdādyupabhogārthamapravṛttattvena pradhānasya tadajanakatvaprasaṅgācca
nāpi tṛtīyaḥ
prāguktadūṣaṇalaṅghanālaṅghitatvāt
pravṛttisvabhāvāyāḥ prakṛteraudāsīnyāyogācca
nanu sattvapuruṣānyathākhyātiḥ puruṣārthaḥ
tasyāṃ jātāyāṃ sā nivartate kṛtakāryatvāditi cet tadasamañjasam
acetanāyāḥ prakṛtervicārya kāryakāritvāyogāt
yatheyaṃ kṛtepi śabdādyupalambhe tadarthaṃ punaḥ pravartata evamatrāpi punaḥ pravarteta
svabhāvasyānapāyāt
kiṃ ca sā prakṛtirvivekakhyātivaśāducchidyate na vā
ucchede sarvasya saṃprati saṃsārostamiyāt
anucche de na kasyacinmokṣaḥ
nanu pradhānābhedepi tattatpuruṣāvivekakhyātilakṣaṇavidyāsadasattvanibandhanau bandhamokṣāvupapadyeyātāmiti cet hanta tarhi kṛtaṃ prakṛtyā
avidyāsadasadbhāvābhyāmeva tadupapatteḥ
nanvavidyāpakṣepyeṣa doṣaḥ prāduḥṣyāditi cet tadetatpratyavasthānamasthāne
na hi vayaṃ pradhānavadavidyāṃ sarveṣu jīveṣvekāmācakṣmahe yenaivamupālabhyemahi
api tviyaṃ pratijīvaṃ bhidyate
tena yasyaiva jīvasya vidyotpadyate tasyaivāvidyāsamucchidyate nānyasya
bhinnāyatanayostayo rvirodhābhāvāt
ato na samastasaṃsārocche daprasaṅgadoṣaḥ
tasmātpariṇāmaḥ parityaktavyaḥ
svīkartavyaśca vivartavādaḥ
nanu jīvajaḍayoḥ sārūpyābhāvena cidvivartatvaṃ prapañcasya na saṃparipadyate iti prāgavādiṣmeti cet naitatsādhu
na hi sārūpyanibandhanāḥ sarve vibhramā iti vyāptirasti
asarupādapi kāmādeḥ kāntāliṅganādiṣviva svapnavibhramasyopalambhāt
kiṃ ca kādācitke vibhrame sārūpyāpekṣā nānādyavidyānibandhane prapañce
tadavocadācāryavācaspatiḥ
vivartastu prapañcoyaṃ brahmaṇo'piriṇāminaḥ
anādivāsanodbhūto na sārūpyamapekṣate
tadevatsarvaṃ vedāntaśāstrapariśramaśālināṃ sugamaṃ sughaṭaṃ ca
tacca vedāntaśāstraṃ caturlakṣaṇam
bhagavatā bādarāyaṇena praṇītasya vedāntaśāstrasya pratyagbrahmaikyaṃ viṣaya iti śaṃkarācāryāḥ pratyapīpadan
tatra prathame samanvayādhyāye sarveṣāṃ vedāntānāṃ brahmaṇi tātparyeṇa paryavasānam
dvitīye'virodhādhyāye sāṃkhyāditarka virodha nirākaraṇam
tṛtīye sādhanādhyāye vrahmavidyāsādhanam
caturthe phalādhyāye vidyāphalam
tatra pratyadhyāyaṃ pādacatuṣṭayam
tatra prathamasyādhyāyasya prathame pāde spaṣṭabrahmaliṅgaṃ vākyajātaṃ mīmāṃsyate
dvitīye'spaṣṭabrahmaliṅga mupāsyaviṣayam
tṛtīye tādṛśaṃ jñeyaviṣayam
caturthe'vyaktājāpadādi saṃdigdhaṃ padajātamiti
avirodhasya dvitīyasya prathame sāṃkhyayogakaṇādādismṛtivirodhaparihāraḥ
dvitīye sāṃkhyādimatānāṃ duṣṭatvam
tṛtīye pañcamahābhūtaśrutīnāṃ jīvaśrutīnāṃ ca parasparavirodhaparihāraḥ
caturthe liṅgaśarīraśrutīnāṃ virodhaparihāraḥ
tṛtīyasya prathame jīvasya paralokagamanāgamanavicārapuraḥsaraṃ vairāgyam
dvitīye tvaṃpadatatpadārthapariśodhanam
tṛtīye saguṇavidyāsu guṇopasaṃhāraḥ
caturthe nirguṇabrahmavidyāyā bahiraṃgāntaraṃgāśramayajñaśamādisādhanajātam
caturthasya prathame brahmasākṣātkāreṇa jīvataḥ pāpapuṇyakleśavaidhuryalakṣaṇā muktiḥ
dvitīye maraṇotkramaṇaprakāraḥ
tṛtīye saguṇabrahmopāsakasyottaramārgaḥ
caturthe nirguṇasaguṇabrahmavido videhakai valyabrahmalokāvasthānāni
taditthaṃ brahmavicāraśāstrādhyāyapādārthasaṃgrahaḥ
tatra prathamamadhikaraṇamathāto brahmajijñāsā vrasū iti brahmamīmāṃsārambhopapādanaparam
adhikaraṇaṃ ca pañcāvayavaṃ prasiddham
te ca viṣayādayaḥ pañcāvayavā nirūpyante
ātmā vāre draṣṭavyaḥ bṛ ityetadvākyaṃ viṣayaḥ
brahma jijñāsitavyaṃ na veti saṃdehaḥ
jijñāsyatvavyāpakayoḥ saṃdehaprayojanayoḥ saṃbhavāsaṃbhavābhyām
tatra kasyedaṃ jijñāsyatvamavagamyate
ahamanubhavagamyasya śrutigamyasya vā
nādyaḥ
sarvajanīnenāhamanubhavenedamāspadadehādibhyo viveke nātmanaḥ spaṣṭaṃ pratibhāsamānatvāt
nanu sthūlohaṃ kṛśohamityādidehadharmasāmānādhikaraṇyānubhavādadhyastātmabhāvadehālambanoyamahaṃkāra iti cenna
bālyādyavasthāsu bhinnaparimāṇatayā badarāmalakādivatparasparabhedena śarīrasya pratyabhijñānānupapatteḥ
athocceta yathā pīlupākapakṣe piṭharapākapakṣe vā kālabhedenaikāsminvastuni pākajabhedo yujyate tathaikasmiñśarīrābhidhe vastuni kālabhedena parimāṇabhedaḥ
ata eva laukikāḥ śarīramātmanaḥ sakāśādabhinnaṃ pratipadyamānāḥ pratyabhijānate ceti
na tadbhadram
maṇimantrauṣadhādyupāyabhedena bhūmikādhānavannānāvidhāndehānpratipadyamānasyāhamālambanasya bhinnasyātmanaḥ śarīrādbhedena bhāsamānatvāt
ata eva cakṣurādīnāmapyahamālambanatvamaśakyaśaṅkam
nānyadṛṣṭaṃ smaratyanyaḥ nyāku su  iti nyāyena cakṣurādau naṣṭepi rūpādipratisaṃdhānānupapatteḥ
nāpyantaḥkaraṇasyāhamālambanatvamāstheyam
ayameva bhedo bhedaheturvā yadviruddhadharmādhyāsaḥ kāraṇabhedaśceti nyāyena kartṛkaraṇabhūtayorātmāntaḥkaraṇayostakṣavāsivatsaṃbhedāsaṃbhavāt
yadyabhedaeva nādriyate tarhi sthūlohaṃ kṛśohaṃ kṛṣṇohamityādi saṃkhyānamutsannasaṃkathaṃ syāt
na syāt
evaṃ loke śāstre cobhayathā śabda prayogadarśanena mukhyārthatvānupapattau mañcāḥ krośantītyādivadaupacārikatvenopapatteḥ
na dvitīyaḥ
ahamanubhavagamyasyaiva śrutigamyatvāt
satyaṃ jñānamanantaṃ brahma tai ityādiśrutibhyo hi brahmāvagamyate
brahmabhāvaścāhamātmā brahma bṛ tattvamasi chā ityādiśrutiṣvahaṃpratyaya gamyasyaiva bodhyate
tathā cedamanumānaṃ samasūci
vimatamajijñāsyamasaṃdigdhatvātkaratalāmalakavat
tathā phalaṃ na phalabhāvamīkṣate
puruṣairarthyata iti vyutpattyā niḥśeṣaduḥkhopaśamalakṣitaṃ paramānandaikarasaṃ ca puruṣārthaśabdasyārthaḥ sakalapuruṣadhaureyaiḥ prepsyate naitatsāṃsārikaṃ sukhajātam
tasyaihikasya pāralaukikasya ca sātiśayatayā ca sadṛkṣatayā ca prekṣāvadbhirarthyamānatvānupapatteḥ
yattatparipanthi duḥkhajātaṃ tajjihāsyate
taccāvidyāparaparyāyasaṃsāra eva
kartṛtvādisakalānarthaka ratvādavidyāyāḥ
samityekīkaraṇe vartate
saṃbhedādau tathā copalambhāt
tathā cātmānaṃ dehenaikīkṛtya svarganarakarmāgayoḥ sarati yena puruṣaḥ sa saṃsāro'vidyāśabdārthaḥ
tannivṛttiḥ phalaṃ phalavatāmabhimatam
tathā kathitam  avidyāstamayomokṣaḥ sā ca bandha udāhṛtaḥ
tacca kāśaku śāvalambanakalpam
ātmayāthātmyānubhavena saha vartamānasya saṃsārasya rūparasavadvirodhābhāvena nivartyanivartakabhāvābhāvāt
nanu sahānuvartamāno bodhaḥ saṃsāraṃ mā bādhiṣṭa
sahāvartamānastu bodhaḥ prakāśastamovadvādhiṣyata iti cet tadetadriktaṃ vacaḥ
ahamanubhavādanyasyātmajñānasya mūṣikaviṣāṇāyamānatvāt
nanvanyoyamanubhavaḥ pāmarāṇāṃ mā sma bhavannāma
vedāntavacananicayaparyālocanakṣamāṇāṃ parīkṣakāṇāṃ saṃbhavatyevetyapi na vaktavyam
abādhitānubhavavirodhena vedāntavākyānāṃ grāvaplavanādivākyakalpatvāt
na hyāgamāḥ paraḥśataṃ ghaṭaṃ paṭayitumutsahante
na cādhyayanavidhivyākopaḥ
gurumatānusāreṇa huṃphaḍādivākyavajja  pamātropayogitvenācāryamatānusāreṇa vā yajamānaḥ prastara ityādivākyavatstāvakatvena vedāntasiddhāntasyādhyetavyatvasaṃbhavāt
tathā ca prayogaḥ  vivādāspadaṃ brahma vicāryapadaṃ na bhavatyaphalatvātkākadantavaditi
tadāhurācāryāḥ  ahaṃdhiyātmanaḥ siddhestasyaiva brahmabhāvataḥ
tajjñānānmuktyabhāvāśca jijñāsā nāvakalpate
na ca bhedenādhyastadehādinivṛttiḥ phalamityaphalatvaheturasiddha iti veditavyam
bhedagraho hi vyāpakanivṛttyā vyāpyanivṛttiriti nyāyena bhedāgrahaparipanthinaṃ bhedasaṃskāramapekṣate
anākalitakaladhautasya śuktiśakale tatsamāropānupalambhāt
saṃskāraśca pramitimākāṅkṣati
ananubhūte saṃskārānudayāt
na ca bhrāntirūponubhavastatkaraṇāmiti bhaṇitavyam
bhrānterabhrāntipūrvakatvena kvacitpramiteravaśyābhyupagamayitavyatvāt
prayogaścavimatāvātmānātmānau bhedena pramitāvabhedāyogyatvāt
tamaḥprakāśavat
na cātmānātmanorabhedāyogyatvalakṣaṇo heturasiddha iti śaṅkanīyam
vikalpāsahatvāt
tathā hi ānātmātmapariśeṣaḥ syādātmānātmapariśeṣo vā
ādye muktidaśāyāmiva paridṛśyamānaṃ jagadastamiyāt
dvitīye jagadāndhyaṃ prasajyeta
tamaḥ prakāśavadviruddhasvabhāvatvācca dṛgdṛśyayorātmānātmanorabhedāyogyatvamavadheyam
tataścārthādhyā sānupapattau tatpūrvakasya jñānādhyāsasyāsaṃbhavena brahmaṇo vicāryatvāsaṃbhavādvicārātmikā caturlakṣaṇaśārīrakamīmāṃsā nārambhaṇīyeti pūrvapakṣe prāpte siddhāntobhidhīyate  ahaṃpadādhigamyādanyadātmatattvaṃ nāstīti na vaktavyam
nirastasamastopādhikasyātmatattvasya śrutyādiṣu prasiddhatvāt
na ca teṣāmupacaritārthatā
upakramopasaṃhārādiṣaḍvighatātparyaliṅgavattayā tattvaṃ bodhayatāmupacaritārthatvānupapatteḥ
liṅgaṣaṭkaṃ ca pūrvācāryairdarśitam  upakramopasaṃhārāvabhyāso'pūrvatā phalam
arthavādopapattī ca liṅgaṃ tātparyanirṇaye
tatra sadeva saumyedamagra āsīdityupakramaḥ
aitadātmyamidaṃ sarvaṃ tatsatyaṃ sa ātmā tattvamasi śvetake to ityupasaṃhāraḥ
tayorbrahmaviṣayatvenaikyarūpyamekaliṅgam
asakṛttattvamasītyuktirabhyāsaḥ
mānāntarāgamyatvamapūrvatvam
ekavijñānena sarvavijñānaṃ phalam
sṛṣṭisthitipralayapraveśa niyamānāni pañcārthavādāḥ
mṛdādidṛṣṭāntā upapattayaḥ
tasmādetairliṅgairvedāntānāṃ nityaśuddhabuddhamuktasvabhāvabrahmātmaparatvaṃ niścetavyam
taditthamaupaniṣadasyātmatattvasyāhamanubhave 'navabhāsamānatvāttasyānubhavasyādhyastātmaviṣayatvaṃ siddham
kaṇabhakṣākṣacaraṇādikakṣīkṛtasyātmano bhānābhāvādahamanubhavasyādhyastātmaviṣayatvameṣitavyam
na tāvadahamanubhavaḥ sarvagatatvagātmanovagamayitumīṣṭe
ahamihāsmi sadane jānāna iti prādeśikatva grahaṇāt
na cedaṃ dehasya prādeśikatvaṃ pratibhāsata iti veditavyam
ahamityullekhāyogāt
nanu yathā rājñaḥ sarvaprayojanavidhātari bhṛtye mamātmā bhadrasena ityupacārastadvadātmavacana syāhaṃśabdasya deha upacāra iti cet maivaṃ vocaḥ
upacaritātmabhāvasya dehādeḥ svasamānākṛti śilāputrakādivajjñātṛtvāyogāt
na ca jñātṛtvamapyupacaritam
prayoktuḥ svapratipattiprakāśake prayoge pratipattṛtvopacārānupapatteḥ
atha dehadharmaḥ prādeśikatvamātmanyupacaryeta tadā dehātmanorbhedena bhavitavyam
prasiddhabhede māṇavake siṃhaśabdavatsāṃpratikagauṇatve tirohitabhedena sārṣapādau rase tailaśabdavannirūḍhagauṇatve vā gauṇamukhyayorbhedādhyavasāyasya niyatatvāt
atha mama śarīramiti bheda bhānasaṃbhavādgauṇatvaṃ manyethāstadayuktam
ahaṃśabdārthasya dehādibhyo niṣkṛṣyāsādhāraṇadharmavattvena pratibhāsamānatvābhāvāt
aparathā lokāyatikamataṃ nodayamāsādayet
mama śarīramityuktistu rāhoḥ śira itivadaupacārikī
mama śarīramiti bruvāṇaonāpi kastvamiti pṛṣṭena vakṣasthalanyastahastena śṛṅgagrāhikayāyamahamiti prativacanasya dīyamānatvena dehātmapratyayasya sakalānubhavasiddhatvāt
taduktam  dehātmapratyayo yadvatpramāṇatvena kalpitaḥ
laukikaṃ tadvadevedaṃ pramāṇaṃ tvātmaniścayāt
tathā ca vyāpakasya bhedabhānasya nivṛttervyāpyasya gauṇatvasya nivṛttiriti niravadyam
nanvabhijñayā bhedasiddhirmā saṃbhūnnāma
pratyabhijñayā tu sohamityevaṃrūpayā tatsiddhiḥ saṃbhaviṣyatīti cenna
vikalpāsahatvāt
kimiyaṃ pratyabhijñā pāmarāṇāṃ syātparīkṣakāṇāṃ vā
nādyaḥ
deha vyatiriktātmaikyamavagāhamānāyāḥ pratyabhijñāyā anudayāt
pratyuta śyāmasya lauhityavatkāraṇaviśeṣādalpasyāpi mahāparimāṇatvamaviruddhamanubhavatāṃ taddeha eva tasyāḥ saṃbhavācca
na dvitīyaḥ
vyavahārasamaye pāmarasāmyānatirekāt
aparokṣabhramasya parokṣajñānavināśyatvānupapatteśca
yaduktaṃ bhagavatā bhāṣyakāreṇa pañcādibhiścāviśeṣāt
brasūbhā iti
bhāmatīkārairapyuktaṃ śāstraṃcintakāḥ khalvevaṃ vicārayanti na pratipattāra iti
tathā cātmagocara syādhyāsātmarūpatvaṃ sustham
na cārhatamatānusāreṇāhaṃpratyayaprāmāṇyāyātmano dehaparimāṇatvamaṅgīkaraṇīyamiti sāṃpratam
madhyamaparimāṇasya sāvayavatvena dehādivadanityatve kṛtahānākṛtābhyāgamaprasaṅgāt
athaitaddoṣaparijihīrṣayāvayavasamudāya ātmetyabhyupagamyeta tadā vaktavyam
kiṃ pratyekamavayavānāṃ caitanyaṃ sāṃghātasya vā
nādyaḥ
bahūnāṃ cetanānāmahamahamikayā pradhānabhāvamanubhavatāmaikamatyābhāvena samasamayaṃ viruddhadikkriyatayāśarīrasyāpi viśaraṇaniṣkriyatvayoranyatarāpātāt
dvitīyepi saṃghātāpattiḥ kiṃ śarīropādhikī svābhāvikī yādṛcchikī vā
nādyaḥ
ekasminnavayave chinne cidātmanopyavayavaśchinna ityacetanatvāpātāt
na dvitīyaḥ
aneke ṣāmavayavānāmanyonya sāhityaniyamādarśanāt
na tṛtīyaḥ
saṃśleṣavadviśleṣasyāpi yādṛcchikatvena sukhena vasatāmakasmādacetanatvaprasaṅgāt
na cāṇuparimāṇatvamātmanaḥ śaṅkanīyam
sthūlohaṃ dīrghoṃhamiti pratyayānupapatteḥ
na ca vijñānātmabhāṣiṇāṃ naiṣa doṣaḥ
viśuddhasāvayavatvābhāvāditi gaṇanīyam
yaḥ suṣuptaḥ sohaṃ jāgartīti sthiragocarasyāhamullekhasya kṣaṇabhaṅgivijñānagocaratve atasmistadbuddhirūpa  mithyādhyāsasya tadavasthānāt
tadanena kṛśohaṃ kṛṣṇohamityādīnāṃ prakhyānānāṃ buddhayā sarūpatākhyānenaupacārikatvaṃ pratyākhyātam
tāvyāpakabhedabhānāsaṃbhavasya prāgeva prapañcitatvāt
tathā ca prayogaḥ  vimataṃ śāstraṃ viṣayaprayojanasahitamāvidyaka bandhanivartakatvātsuptotthitabodhavat
yathā svapnāvasthāyāṃ māyāparikalpitayoṣādikṛta bandhanivartakasya suptotthitabodhasya mandiramadhye sukhena śayyāyāmavatiṣṭhamāno deho viṣayaḥ
tasya suptabodhenāniścayāt
svapnamāyāvijṛmbhitānarthanivṛttiḥ prayojanam
evaṃ mananādijanyaparokṣa jñānadvāreṇādhyāsikakartṛtvabhoktṛtvādyanarthaniṣedhakasya śāstrasya saccidānandaikarasaṃ pratyagātmabhūtaṃ brahma viṣayaḥ
tasyāhamanubhavenāniścayāt
adhyāsanivṛttiḥ prayojanam
tathā cāphalatvāditi heturasiddha iti siddham
taduktam  śrutigamyātmatattvaṃ tu nāhaṃbuddhayāvagamyate
api śve kāmato mohā nātmanyastaviparyaye
itoyamasaṃdigdhatvāditi heturapyasiddha iti siddham
yadyapi sarvaḥ prāṇī pratyagātmāstitvaṃ pratyetyahamasmīti
na hi kaścidapi nāhamasmīti vipratipadyate
pratyagātmaiva brahma tattvamasi chā iti sāmānādhikaraṇyāt
tasmādātmatattvamasaṃdigdhaṃ siddham
tathāpi dharmaṃ prati vipratipannā bahuvidhā iti nyāyena viśeṣapratipattirūpapadyata eva
tathā hi
caitanyaviśiṣṭaṃ dehamātmeti lokāyatā manyante
indriyāṇyātmetyanye
antaḥkaraṇamātmetyapare
kṣaṇabhaṅguraṃ saṃtanyamānaṃ vijñānamātmeti bauddhā budhyante
dehaparimāṇa ātmeti jainā jināḥ pratijānate
kṛrtatvādiviśiṣṭa parameśvarādbhinno jīvātmeti naiyāyikādayo varṇayanti
dravyabodhasvabhāvamātmetyācāryāḥ paricakṣate
bhoktai va ke valaṃ na karteti sāṃkhyāḥ saṃgirante
cidrapa ūḥ kartṛtvādirahitaḥ parasmādabhinnaḥ pratyagātmetyaupaniṣadā bhāṣyante
evaṃ prasiddhe dharmiṇi viśeṣato vipratipattau tadviśeṣasaṃśayo yujyate
tathā ca saṃdehasaṃbhavājjijñāsyatvaṃ brahmaṇaḥ siddham
taditthaṃ brahmaṇo vicāryatvasaṃbhavena tadvicārātmakaṃ brahmamīmāṃsāśāstramārambhaṇīyamiti yuktam
janmādyasya yataḥ
brasū ityādisarvasya śāstrasyaitadvicārāpekṣatvācchāstraprathamādhyāyasaṃgatamidamadhikaraṇam
nanvitthaṃbhūte brahmaṇi kiṃ pramāṇaṃ pratyakṣamanumānamāgamo vā
na kadācittatra pratyakṣaṃ śramate
atīndriyatvāt
nāpyanumānam
vyāptasya liṅgasyābhāvāt
nāpyāgamaḥ
yato vāco nivartante tai iti śrutyaivāgamagamyatvaniṣedhāt
upamānādikamaśakyaśaṅkam
niyataviṣayatvāt
tasmādbrahmaṇi pramāṇaṃ na saṃbhavatīti cet maivaṃ vocaḥ
pratyakṣādyasaṃbhavepyāgamasya sattvāt
yato vāco nivartante iti vāgocaratvaniṣedhātkathametaditi cet śrutireva niṣedhati vedāntavedyatvaṃ brahmaṇaḥ śrutireva vidhatte
na hi vedapratipāditerthenupapanne vaidikānāṃ buddhiḥ khidyate
api tu tadapapādunamārgameva vicārayati
tasmādubhayamapi pratipādanīyam
viṣātvaniṣedhakāni vākyāni
vākyajanyavṛttivyaktasphu raṇalakṣaṇaphalāsaṃbhavavivakṣayā pravṛttāni
viṣayatvabodhakāni tu vṛttijanyāvaraṇabhaṅgalakṣaṇaphalasaṃbhavavivakṣayā
taduktaṃ bhagavadbhiḥ  anādheyaphalatvena śruterbrahma na gocaram
prameyaṃ pramitau tu syādātmākārasamarpaṇāt
na prakāśyaṃ pramāṇena prakāśo brahmaṇaḥ svayam
tajjanyāvṛtibhaṅgatvātprameyamiti gīyate
iti ca
nanu syādeṣa manoratho yadi siddherthe vedasya prāmāṇyaṃ sidhyet
saṃgatigrahaṇāyattatvātprāmāṇya niścayasya
saṃgatigrahaṇasya ca vṛddhavyavahārāyattatvāt
vṛddhavyavahārasya ca loke kāryaikaniyatatvāt
na hyasti saṃbhavaḥ śabdānāṃ kāryerthe saṃgatigrahaḥ siddhārthābhidhāyakatvaṃ tatra vā prāmāṇyamiti
na hi turaṅgatve gṛhītasaṃgatikaṃ turaṅgapadaṃ gotvamācaṣṭe tatra vā prāmāṇyaṃ bhajate
tasmātkāryagṛhītasaṃgatikānāṃ śabdānāṃ kārya eva prāmāṇyam
nanu mukhavikāsādiliṅgāddharṣahetuṃ prasiddhārthamanumāya yatra śabdasya saṃgatigraho yathā putraste jāta ityādiṣu tatrāvaśyaṃ kāryamantareṇaiva śabdasya siddherthe prāmāṇyamāśrīyata iti cenna
putrajanmavadeva priyāsukhaprasavāderanekasya harṣahetorupasthīyamānatvena pariśeṣāvadhāraṇānupapatteḥ
putraste jāta ityādiṣu siddhārthapareṣu prayogeṣu dvāraṃ dvāramityādivatkāryādhyāhāreṇa prayogopapatteśca
śāstratvaprasiddhayā ca na vedāntānāṃ siddhārthaparatvam
pravṛttinivṛttiparāṇāmeva vākyānāṃ śāstratvaprasiddheḥ
taduktaṃ bhaṭṭācāryaiḥ  pravṛttirvā nivṛttirvā nityena kṛtake na vā
puṃsāṃ yenopadiśyeta tacchāstramabhidhīyate
na caiteṣāṃ svarūpaparatve prayojanamasti
śrutavedāntārthasyāpi puṃsaḥ sāṃsārikadharmāṇāmanivṛtteḥ
tasmādvedāntānāmapyātmā jñātavya iti samāmnātena vidhinaikavākyatāmāśritya kāryaparataivāśraya ṇīyeti siddham
tataśca ke valasiddharūpe brahmaṇi vedāntānāṃ prāmāṇyaṃ na sidhyatīti cet
atra pratividhīyate na tāvatsiddhe vyutpattyasiddhiḥ
prāgunnītayā nītyā putraste jāta iti vākyātsiddhaparādapi vyutpattisiddheḥ
na ca pariśeṣāvadhāraṇānupapattiḥ
priyāsukhaprasavāderapi saṃbhavāditi bhaṇitavyam
putrapadāṅkitapaṭapradarśanavatpriyāsukhaprasavādi sūcakābhāvāt
putrajanmaiva tatsūcakamiti cet prathamapratītaputrajanmaparityāge kāraṇābhāvāt
putrajananasyaivādhikānanda hetutvācca
putrotpattivipattibhyāṃ nāparaṃ sukhaduḥkhayoḥ
iti vidyamānatvāt
tathā cākathaccitsukhācāryaḥ  dṛṣṭacaitrasutotpattestatpadāṅkitavāsasā
vārtāhāreṇa yātasya pariśeṣaviniściteḥ
citsupṛ iti
yaduktaṃ siddhārthapareṣu kāryādhyāhāra iti tadayuktam
mukhyārthaviṣayatayā siddhepi prayogasiddhāvadhyāhārānupapatteḥ
yaduktaṃ śāstratvaprasiddhayā ca na svarūpaparatvamiti tadapyayuktam
hitaśāsanādapi śāstratvopapatteḥ
na ca prayojanābhāvaḥ
śrutamatavedāntadrajanyādvitīyā tmavijñānābhyāsena vidyodaye saṃsāranidānāvidyānivṛttyupalakṣitabrahmātmatālakṣaṇaparamapuruṣārthasiddheḥ
na cātra vidhiḥ saṃbhavati
vikalpāsahatvāt
tathā hikiṃ śābdajñānaṃ vidheyaṃ kiṃ vā bhāvanātmakamāhosvitsākṣātkārarūpam
nādyaḥ
viditapadārthasaṃgatikasyādhītaśabdanyāya tattvasyāntareṇapi vidhiṃ śabdādevopapatteḥ
nāpi dvitīyaḥ
bhāvanāyā jñānaprakarṣahetu bhāvasyānvayavyatirekasiddhatayā prāptatvenāvidheyatvāt
aprāptaprāpakasyaiva vidhitvāṅgīkārāt
tṛtīye sākṣātkāraḥ kiṃ brahmasvarūpaḥ kiṃ vāntaḥkaraṇapariṇāmabhedaḥ
nādyaḥ
tasya nityatvenāvidheyatvāt
nāpi dvitīyaḥ
ānandasākṣātkārarūpatayā phalatvenāvidheyatvāt
tasmājjñātavya ityādīnāmavidhāyakatvādarhe kṛtyatṛcaśca pāsū  iti kṛtyapratyayānamarhārthe vidhānādarhārthataiva vyākhyeyā
tathā ca sarveṣāṃvedāntavākyānāmupakramopa saṃhāradiṣaḍvidhatātparyoṃpetatvānnityaśuddhabuddhamuktasvabhāvabrahmātmaparatvamāstheyam
niṣpradeśe paramāṇau pradeśavṛttitvenābhimatasya saṃyogasya darupapādunatayā tannibandhanasya dvaṇukasyāsiddhau dyaṇukādikrameṇārambhavādasaṃbhavādacetanāyāḥ prakṛtermahadādirūpeṇa pariṇāmavādā saṃbhavācca khyātibādhānyathānupapattyānirvacanīyaḥ prapañcaścidvivarta iti siddham
svarūpāparityāgena rūpāntarāpattirvivarta iti satyamithyākhyāvabhāsa iti
avabhāsodhyāsa iti paryāyaḥ
sa cādhyāso dvividhaḥ arthādhyāso jñānādhyāsaśceti
taduktam  pramāṇadoṣasaṃskārajanmānyasya parātmatā
taddhīścādhyāsa iti hi dvayamiṣṭaṃ manīṣibhiḥ
punarapi dvividhodhyāsaḥ
nirupādhikasopādhikabhedāt
tadapyuktam  doṣeṇa karmaṇā vāpi kṣobhitājñānasaṃbhavaḥ
tattvavidyāvirodhī ca bhramoyaṃ nirupādhikaḥ
upādhisaṃnidhiprāptakṣobhāvidyāvijṛmbhitam
upādhyapagamāpohyamāhuḥ sopādhikaṃ bhramam
tatra svarūpeṇa kalpitāhamādyadhyāso nirūpādhikaḥ
tadapyuktam  nīlimeva viyatyeṣā bhrāntyā brahmaṇi saṃsṛtiḥ
ghaṭavyomeva bhoktāyaṃ bhrānto bhedena sa svataḥ
ata eva bhāṣyakāraḥ śuktikā rajatavadavabhāsata ekaścandraḥ sa dvitīyavaditi nidarśanadvayamudājahāra
śiṣṭaṃ śāstra eva spaṣṭamiti vistarabhiyoparamyate
evaṃ ca dṛgdṛśyau dvāveva padārthāviti vedāntināṃ siddhānta iti sarvamavadātam
atra prabhākaraḥ śuktikā rajatavadavabhāsata iti dṛṣṭānto neṣṭaḥ
rajatapratyayasya śuktikālambanatvānupapatteḥ
tathā hi idaṃ rajatamiti pratītau śukte rālambanatvaṃ purodeśasattāmātreṇā valambyate kāraṇatvena bhāsamānatvena vā
nādyaḥ
purovartināṃ loṣṭādīnāmapyālambanatvaprasaṅgāt
atha kaladhautabodhakaraṇasaṃskārodbodhakāraṇatvena taddvārā rajatajñānakāraṇatvādālambanatvaṃ manyase
tadapi na saṃgacchate
cakṣurādīnāmapi kāraṇatvena viṣayatvāpātāt
atha bhāsamānatayā viṣayatvamiṣyate tadapyaśliṣṭam
rajatanirbhāsasya śuktikālambanatvānupapatteḥ
yasminvijñāne yadavabhāsate tattadālambanam
atra ca kaladhautānubhavaḥ śaktikālambanatvakalpanāyāṃ virudhyate
tathā cācakathannayāyavīthyāṃ śālikanāthaḥ atra brūmo ya evārthoṃ yasyāṃ saṃvidi bhāsate
vedyaḥ sa eva nānyaddhi vedyāvedyatvalakṣaṇam
idaṃ rajatamityatra rajataṃ tvavabhāsate
tadeva tena vedyaṃ syānna tu śuktiravedanāt
tenānyasyānyathā bhāsaḥ pratītyaiva parāhataḥ
anyasminbhāsamāne hi na paraṃ bhāsate yataḥ
prakapa iti
kiṃ ca mithyājñānotpattau sāmagrī na samasti
kiṃ ke valānīndriyādīni kāraṇāni doṣadūṣitāni vā
nādyaḥ
teṣāṃ samīcīnajñāna jananasāmarthyoṃpalambhāt
anyathā samīcīnaṃ rajatajñānaṃ kadācidadayamāsāduyet 
na dvitīyaḥ
doṣāṇāmautsargikakāryaprasava śaktipratibandhamātraprabhāvatvāt
na hi duṣṭaṃ ku ṭajabījaṃ vaṭāṅku raṃ janayitumīṣṭe
na vā tailakaluṣitaṃ śālibījamaśālyaṅku ra jananāyālam
kiṃ tu svakāryaṃ na karoti
nanu dāvadahanadagdhasya vetrabījasya kadalīkāṇḍajanakatvaṃ dṛṣṭamiti cet tanna sthāne
dagdhasyāvetrabījatvena doṣāṇāṃ viparītakāryakāritvaṃ pratyanudāharaṇāt
na ca bhasmakadoṣadūṣitasya kaukṣeyasyāśuśukṣaṇerbahvannapacana sāmarthyaṃ dṛṣṭamityeṣṭavyam
aśitapītādyāhārapariṇatau jāṭharasya jātavedasaḥ śaktatvāt
taduktam  ayathārthasya bodhasya notpattāvasti kāraṇam
doṣāścenna hi doṣāṇāṃ kāryaśaktivighātatā
bhasmakādiṣu kāryasya vighātādeva doṣatā
agnerhi rasaniṣpattiḥ kāryaṃ jaṭharavartinaḥ
praka pa  iti
api cāsatyapyarthe jñānaprādurbhāvābhyupagame samīcīnasthalepi jñānānāṃ svagocaravyabhicāraśaṅkā ṅku rasaṃbhavena niraṅku śo vyavahāro lupyate
tadāha  yadi cārthaṃ parityajya kācidbaddhi uḥ prakāśate
vyabhicāravati svārthe kathaṃ viśvāsakāraṇam
praka pa  iti
nanu rajatagocaraikaviśiṣṭajñānānaṅgīkāre viśiṣṭavyavahāro na sidhyet
atastatsiddhayepi viparyayoṅgīkārya iti cenna
idaṃ rajatamiti grahaṇasmaraṇābhidhasya bodhadvayasya vyavahārakāratvāṅgīkārāt
yadyevamidaṃ śuktikāśakalaṃ tadrajatamityatopi viśiṣṭavyavahāraḥ syāditi
tanna
tatredamiti purovartidravyamātragrahaṇasya doṣadūṣitacakṣurjanyatvenānākalita  śuktitvādiviśeṣitasya sāmānyamātragrahaṇarūpatvādrajatamiti jñānasyāsaṃnihitaviṣayasya saṃprayoga liṅgādyaprasūtatayā sadṛśāvabodhitasaṃskāramātraprabhavatvena pariśeṣaprāptasmṛtibhāvasya doṣahetukatayā gṛhītatattāṃśapramoṣādgrahaṇamātratvopapatteḥ
tadapyuktam  nanvatra rajatābhāsaḥ kathameṣa ghaṭiṣyate
ucyate śuktiśakalaṃ gṛhītaṃ bhedavarjitam
śuktikāyā viśeṣā ye rajatādbhedahetavaḥ
te na jñātā abhibhavājjñātā sāmānyarūpatā
anantaraṃ ca rajatasmṛtirjātā tayāpi ca
manodoṣāttadityaṃśaparāmarśavivarjitam
rajataṃ viṣayīkṛtya naiva śukte rvivecitam
smṛtyāto rajatābhāsa upapanno bhavaṣyiti
praka pa  na hyasaṃnihitaṃ tāvatpratyakṣaṃ rajataṃ bhavet
liṅgādyabhāvāccānyasya pramāṇasya na gocaraḥ
pariśeṣātsmṛtiriti niścayo jāyate punaḥ
praka pa  nanu kimidamekai kaṃ vyavahārakāraṇamuta saṃbhūya
na prathamaḥ
deśabhedena pravṛttiprasaṅgāt
na caramaḥ
prayatnāyaugapadyājjñānā yogapadyāt  vaisū ityādinā jñānayaugapadyaniṣedhāt
ato jñānadvayaṃ heturityayuktaṃ vaca iti cet maivaṃ vocaḥ
avinaśyatoḥ sahāvasthānaniṣedhepi vinaśyadavinaśyatoḥ sahāvasthānasyāniṣiddhatvena nirantarotpannayostadupapatteḥ
nanu rajatajñānādrajatārthī rajate pravartatāṃ nāma
paurastye vastuni kathaṃ pravṛttiḥ syāditi cenna
svarūpato viṣayataścāgṛhītabhedayorgrahaṇa smaraṇayoḥ saṃnihitarajatagocarajñānasārūpyeṇa vastutaḥ parasparaṃ vibhinnayorapyabhedocitasāmānādhikaraṇya vyapadeśahetutvopapatteḥ
grahaṇasmaraṇayoḥ saṃnihitarajatajñānasārūpyaṃ katham
yathā caitattathā niśamyatām
saṃnihitarajatagocaraṃ hi vijñānamidamaṃśarajatāṃśayorasaṃsarga nāvagāhate
tayoḥ saṃsṛṣṭatvenāsaṃsargasyaivābhāvāt
nāpi svagataṃ bhedam
ekajñānatvāt
evaṃ grahaṇasmaraṇe api doṣavaśādvidyamānamapīdamaṃśarajatāṃśayorasaṃsarga bhedaṃ nāvagāhata iti
bhedāgrahaṇameva sārūpyam
taduktaṃ gurumatānusāribhiḥ  grahaṇasmaraṇe ceme vivekānavabhāsinī
samyagrajatabodhācca bhinne yadyapi tattvataḥ
tathāpi bhinne nābhāte bhedāgrahasamatvataḥ
samyagrajatabodhastu samakṣaikārthagocaraḥ
tato bhinne abuddhā ca grahaṇasmaraṇe ime
samānenaiva rūpeṇa ke valaṃ manyate janaḥ
aparokṣāvabhāsena samānārthagraheṇa ca
availakṣaṇyasāṃvīttiriti tāvatsamarthitā
vyavahāropi tattulyastata eva pravartate
prakapa evamagṛhītavivekamāpannasaṃnihitarūpyajñānasārūpyaṃ grahaṇasmaraṇadvayamayathāvyavahāraheturiti siddham
yadyevamayathāvyavahāro grahaṇa smaraṇajanyastarhi pītaḥ śaṅkha ityādau sa na siddhastatra tayorabhāvāditi cenna
agṛhītavivekayoḥ prāptasamīcīnasaṃsargajñānasārupyatve grahaṇayoreva vyavahārasaṃpādakatvopapatteḥ
nayanaraśmivartinaḥ pittadravyasya pītimādoṣa vaśāddravyarahito gṛhyate
śaṅkhopyakalitaśuklaguṇaḥ svarūpato gṛhyate
tadanayorguṇaguṇinoḥ saṃsargayogyayorasaṃsargāgraha sārūpyātpītatapanīyapiṇḍapratyayāvailakṣaṇyābdavahāra upapadyate
yathoktam  pītaśaṅkhāvabodhe hi pittāsyendriyavartinaḥ
pītimā gṛhyate dravyarahito doṣatastathā
śaṅkhasyendriyadoṣeṇa śuklimā na ca gṛhyate
ke valaṃ dravyamātraṃ tu prathate rūpavarjitam
guṇe dravyavyapekṣe ca dravye ca guṇakāṅkṣiṇi
bhāsamāne tayorbuddhirasaṃbandhaṃ na budhyate
satyapītāvabhāsena same bhāte matī ime
vyavahāropi tattulyaṃ evamatrāpi yujyate
praka pa  iti
nanvidaṃ rajatamiti bhrāntijñānānabhyupagame rajataprasakte rasattvānnedaṃ rajatamiti niṣedhaḥ kathaṃ kaladhautābhāvaṃ bodhayatīti cet naiṣa doṣaḥ
bhedāgrahaprasañjitasya śuktau rajatavyavahārasya niṣedhasvīkāreṇa kalpanā lāghavasadbhāvāt
taduktaṃ pañcikāprakaraṇe  mithyābhāvopi tattulyavyavahārapravartanāt
rajatavyavahārāṃśe visaṃvādayato narāt
bādhaka pratyayasyāpi bādhakatvamato matam
prasajyamānarajatavyavahārānavāraṇāt
praka pa  iti
tadanena prācīnayorjñānayoḥ satyatve kathaṃ bhramatvaprasiddhiriti śaṅkā parākṛtā
ayathāvyavahāra pravartakatvena tadupapatteḥ
kiṃ ca nedaṃ rajatamiti bādhakāvabodho nābhāvamavagāhate
bhāvavyatireke ṇābhāvasya durgrahaṇatvāt
yadyevamaṅga nāstīti pratyayasya kimālambanam
aparathā māhābhānikapakṣānupraveśa iti cet maivaṃ bhāṣiṣṭhāḥ
abhāvasya dhārmipratiyoginirūpaṇādhīnanirupyatvevāvaśyābhyupagamanīye dṛśye pratiyogi nyadṛśye vā smaryamāṇedhikaraṇamātrabuddherevanāstīti vyavahāropapattāvatiriktā bhāvakalpanāyāṃ pramāṇābhāvāt
taduktamamṛtakalāyām  atrocyate dvayī saṃvidvastuno bhūtalādinaḥ
ekā saṃsṛṣṭaviṣayā tanmātraviṣayā parā
tanmātraviṣayā vāpi dvayī sātha nigadyate
pratiyoginyadṛśye ca dṛśye ca pratiyogini
tatra tanmātradhīryeyaṃ smṛte ca pratiyogini
nāstitvaṃ saiva bhūbhāge ghaṭādipratiyoginaḥ
praka pa  iti
ata eva ca prābhākaramatānusāribhiḥ pramāṇapārāyaṇe pratyakṣādīnipañcaiva pramāṇāni prapañcitāni
nanvevamabhāvasyābhāve nakārasya vaiyarthyamāpadyeta
anuśāsanavirodhaścāpatediti cet  tadetadvārtam
ekonapañcāśadvarṇānāṃ madhye kasyāpi varṇasyābhāvārthatvādarśanena varṇasya sato nakārasya tadarthatvānupapatteḥ
na caivamanuśāsanavirodhaḥ
tadanyatadabhāvatadviruddheṣvartheṣvanuśāsanasyaivamarthaḥ syāt
tathā hi cetanānāṃ madhye kaścana kasyacicchatruḥ kaścana kasyācinmitraṃ kaścana kasya cidudāsīnastathaivā cetanānāmapi
tadanyapadena tadudāsīno nakārārthaḥ
viruddhapadena śatrurnakārārthaḥ
tadabhāvapadena mitraṃ nakārārthaḥ
tathā cābrāhmaṇapada evaitattrayaṃ pratīyate śūdra ityudāsīno yavana iti śatruḥ kṣatriya iti mitram
evaṃ sarvatra nañprayogasthale draṣṭavyamiti na kaścidabhāvo bhāvavyatiriktaḥ saṃbhavati
tasmāduktayā rītyā bhramaprasiddhayā vivādādhyāsitāḥ pratyayā yathārthāḥ pratyayatvāddaṇḍīti pratyayavaditi siddham
tadapare na kṣamante
iha khalu nikhilaprekṣāvānsamīhitatatsādhanayoranyatarapravedane pravartate
na ca rajatamarthayamānasya śuktikāśakalajñānaṃ tadrūpamanu bhāvayituṃ prabhavati
śuktikāśakalasya samīhitatatsādhanayoranyatarabhāvābhāvāt
nāpi rajatasmaraṇaṃ purovartini pravṛttikāraṇam
tasyānubhavapārantryatayānubhavadeśa eva pravartakatvāt
nāpi bhedāgraho vyavahārakāraṇam
grahaṇanibandhatvāccetanevyavahārasya
nanu na vayamekai kasya kāraṇatvaṃ brūmahe yenaivamupālabhyemahi
kiṃ tvagṛhītavivekasya jñānadvayasya prāptasamīcīnapuraḥsthitarajatajñānasārūpyasyetyanukto pālambhoyamiti cet tadapyayuktam
vikalpāsahatvāt
tathā hi samīcīnarajatāvabhāsasārūpyaṃ bhāsamānaṃ pravartakaṃ sattāmātreṇa vā
ādye vikalpe bhedāgrahāparaparyāyasya sārūpyasya samīcīnasaṃnibhe ime jñāne iti viśeṣākāreṇa gṛhyamāṇasya pravṛttikāraṇatvaṃ kiṃ vānayoreva svarūpato viṣayataśca mitho bhedāgraho vidyata iti sāmānyākāreṇa gṛhyamāṇasya sārūpyasya
nādyaḥ
samīcīnajñānavattatsaṃnibhajñānasya taducitavyavahārapravartakatvānupapatteḥ
na khalu gosaṃnibho gavaya ityavabhāso gavārthinaṃ gavaye pravartayati
na dvitīyaḥ
vyāhatatvāt
na khalvanākalitabhedasyānayoriti anayoriti grahe bhedāgraha iti ca pratipattirbhavati
ataḥ pariśeṣātsattāmātreṇa bhedāgraharūpasya sārūpyasya vyavahārakāraṇatvamaṅgīkartavyam
evamevāstviti cet tarhīdamiha saṃpradhāryam kimayaṃ bhedāgrahaḥ samāropotpādanakrameṇa vyavahārakāraṇamastūtānu tpāditāropa eva svayamiti
na ca dvitīyaḥ pakṣa eva śreyān
tāvataiva vyavahārotpattāvāropasya gauravadoṣaduṣṭatvāditi mantavyam
viśiṣṭavyavahārasya viśiṣṭājñānapūrvakatvaniyamenājñānapūrvaka tvānupapatteḥ
nanvayaṃ vyavahāro nājñānapūrvaka ityanākalitaparābhisaṃdhiḥ svasiddhāntasiddhārthādyadi kaścicchaṅke ta sa prativaktavyaḥ
śuktikāviṣayasya grahaṇasyāsamīhitaviṣayatvena rajatārthipravṛttihetutvāsaṃbhavāda nvayavyatirekābhyāṃ rajatajñānasya samīhitaviṣayatvena pravṛttihetutvasaṃbhavāccedamarthābhisaṃbhinna grahaviviktasyāpi rajatasmaraṇasya kāraṇatvaṃ vaktavyam
tacca vaktuṃ na śakyate
jānāti icchati tataḥ pravartata iti nyāyena jñānecchāpravṛttīnāṃ samānaviṣayatvena bhāvyam
tathā cedaṃkārāspadābhimukhapravṛttasya rajatārthinastadicchānibandhanam
anyathānyadicchannanyadvyava haratīti vyāhanyeta
tathā ca yadīdaṃkārāspadaṃ rajatāvabhāsagocaratāṃ nācaretkathaṃ rajatārthī tadicchet
yadyarajatatvāgrahaṇāditi brūyāt
rajatatvāgrahātkasmādayaṃ nopekṣeteti
yugapatta dbhavabhedāgrahābhedāgrahanibandhanābhyāmupādānopekṣābhyāṃ purataḥ pṛṣṭataścākṛṣyamāṇaḥ puruṣo dolāya mānatayā rūpyāropamantareṇopādānapakṣa eva na vyavasthāpyata ityanicchatāpyacchamatinā samāropaḥ samāśrayaṇīyaḥ
yathāha bhedāgrahādidaṃkārāspade rajatatvamāropya tajjātīyasyopakārahetubhāva manusmṛtya tajjātīyatvenāsyāpi tadanumāya tadarthī pravartata iti prathamaḥ pakṣaḥ praśasyaḥ
na ca taṭastharajatasmaraṇapakṣepi hetorguhītatvenāyaṃ mārgaḥ samāna iti vācyam
rajatatvasya hetoḥ pakṣadharmatvābhāvāt
na ca pakṣadharmatāyā abhāvepi vyāptibalādvamakatvaṃ śaṅkayam
vyāptipakṣa dharmatāvalliṅgasyaiva gamakatvāṅgīkārāt
tadāhuḥ śabarasvāminaḥ jñātasaṃbandhasyaiva puṃso liṅgaviśiṣṭadharmyekadeśadarśanālliṅgiviśiṣṭadharmyekadeśabuddhiranumānamiti
ācāryoṃpyavocat sa eṣa cobhayātmā yo gamye gamaka iṣyate
asiddhenaikadeśena gamyāsiddherna bodhakaḥ
nanu bhavatpakṣepi puraḥsthitasyedamarthasya paramārthato rajatatvaṃ nāstīti na rajatatvaṃ dharmyekadeśa iti cenna
yakṣānurūpo baliriti nyāyenānumityābhāsānuguṇasyaikadeśasya vidyāmānatvāt
tathā ca prayogaḥ  vivādādhyāsitaṃ rajatajñānaṃ purovartiviṣayaṃ rajatārthinastatra niyamena pravartakatvāt
yaduktasādhanaṃ taduktasādhyaṃ yathobhayavādisaṃmataṃ satyarajatajñānam
vivādapadaṃ śuktiśakalaṃ rajatajñānaviṣayo'vyavadhānena rajatārthipravṛttiviṣayatvādrajatapadasamānādhikaraṇapadāntaravācyatvādvā vasturajatavat
yaduktaṃ rajatajñānasya śuktikālambanatvenubhavavirodha iti tadapyayuktam
vikalpāsahatvāt
tathā hi tatra kiṃ rajatākārapratītiṃ prati śukte rālambanatvenubhavavirodha udbhāvyata idamaṃśasya vā
nādyaḥ
anaṅgīkāraparāhatatvāt
na dvitīyaḥ
idaṃtāniyatadeśādhikaraṇasya cākacakyaviśiṣṭasya vastuno rajatajñānālambanatvamanavalambamānasya bhavata evānubhavavirodhāt
idaṃ rajatamiti sāmānādhi karaṇyena purovartinyaṅgulinirdeśapūrvakamupādānādivyavahāradarśanācca
yaccoktam doṣāṇāmautsargikakāryaprasavaśaktipratibandhakatayā viparītakāritvaṃ nāstīti
tadapyayuktam
dāvadagdhavetrabījādau tathā darśanāt
na ca dagdhasya vetrabījatvaṃ nāstīti mantavyam
śyāmasya ghaṭasya raktatāmātreṇa ghaṭatvanivṛttiprasaṅgāt
nanu ghaṭoyamityanuvṛttayoḥ pratyayaprayogayoḥ sadbhāvāddhaṭatvasya sadbhāva iti cenna
atrāpīdaṃ vetrabījamiti tayoḥ samānatvāt
tathā bhasmakadoṣadūṣitasya jāṭharāgnerbahvannapacanasāmarthyaṃ dṛśyate
na ca bahvanna pacanasāmarthyaṃ jāṭharasyaiva jātavedaso na bhasmakavyādheriti vaktuṃ yuktam
tasya mandamalpapacanasāmarthyepi sahasā mahatpacanasya bhasmakavyādhisāhāyakamantareṇānupapatteḥ
anyathā sarveṣāṃ tathāpatteḥ kiṃ ca jñānānāṃ yathārthavyavahārakāraṇatvepi doṣavaśādayathārthavyavahārakāraṇatvamaṅgīku rvāṇo bhavāneva paryanuyojyo bhavati
taduktaṃ bhāṣyeyaścobhayoḥ samāno doṣo dyotate tatra kaścodyo bhavatīti
atrāpyuktam  yaścobhayoḥ samo doṣaḥ parihāropi vā samaḥ
naikaḥ paryanuyoktavyastādṛgarthavicāraṇe
tathāpi māmakasyānumānasya kiṃ dūṣaṇaṃ dattamāsīt
yadyanumānadūṣaṇaṃ vinā na parituṣyati hanta kālātyayāpadiṣṭhatā
kṛṣṇavartmānuṣṇātvānumānavat
etāvantaṃ kālaṃ yadidaṃ rajatamityabhādasau śuktiriti pratyakṣeṇa prācīnapratyayasyāyathārthatvaṃ pravedayatā yathārthatvānumānasyāpahṛta viṣayatvādvādhyatvasaṃbhavāt
yaccoktaṃ svagocaravyabhicāre sarvānāśvāsaprasaṅga iti
tadasāmpratam
saṃvidāṃ kvacitsaṃvādivyavahārajanakatvepi na sarvatra tacchaṅkayā pravṛttyucche da iti yathā tāvake mate tathā māmake pyasau panthā na vārita iti samānayogakṣematvāt
tautātitamatamavalambya vidhivivekaṃ vyāku rvāṇairācāryavācaspatimiśrairboṃdhakatvena svataḥ pramāṇyaṃ nāvyabhicāreṇeti nyāyakaṇikāyāṃ pratyapādi
tasmādaviśvāsaśaṅkānavakāśaṃ labhate
nanu mādhyamikamatāvalambanena rajatādivibhramālambanamasaditi cet taduktam
asato'parokṣa pratibhāsāyogyatvāt
tadupāditsayāpravṛttyanupapatteśca
nanu vijñānameva vāsanādisvakāraṇasāmarthyā sāditadṛṣṭāntasiddhasvabhāvaviśeṣamasatprakāśanasamarthanamupajātam
asatprakāśanaśaktiravidyā saṃvṛtiriti paryāyāḥ
tasmādavidyāvaśādasanto bhāntīti cet tadapi vaktu maśakyam
śakyasya durnirūpyatvāt
kimatra śakyaṃ kāryaṃ jñāpyaṃ vā
nādyaḥ
asataḥ kāraṇatvānupapatteḥ
na dvitīyaḥ
śakyasya kāraṇatvenāṅgīkṛtatvāt
jñānādanyasya jñānasyānupalabdheśca
upalabdhau vā tasyāpi jñāpyatvena jñāpakārāntarāpekṣāyāmanavasthāpatteśca
athaitadvoṣaparijihīrṣayā vijñānaṃ sadrapamevāsata ūḥ prakāśakamiti kakṣīkriyata iti cet atra devānāṃpriyaḥ praṣṭavyaḥ punaḥ
asau sadasatoḥ saṃbandho nirūpya nirūpakabhāvo'vinābhāvo vā
nādyaḥ
asata upakārādhāratvāyogenānupakṛtatayā nirūpyatvānupapatteḥ
na caramaḥ
dhūmadhūmadhvajayoriva tadutpattilakṣaṇasya śiṃśapāvṛkṣayoriva tādātmyalakṣaṇasya vā avinābhāvanidānasya sadasatorasaṃbhavāt
tasmādvijñānamevāsatprakāśaka mityasadvādināmayamasatpralāpa ityāropyamāṇaṃ nāsat
nanu vijñānavādinayānusāreṇa pratīyamānaṃ rajataṃ jñānātmakam
tatra ca yuktirabhidhīyate yadyathānubhūyate tattathā
anyathātvaṃ tu balavadvādhakopanipātādāsthīyata ityubhayavādisaṃmatorthaḥ
tatra ca nedaṃ rajatamiti niṣiddhedaṃbhāvaṃ rajatamarthādāntarajñānarūpamavatiṣṭhate
na cedaṃtayā niṣedhe satyanidaṃtayā ca bahirapi vyavasthopapatteḥ ku taḥ saṃvidākārateti vācyam
vyavahitasyāparokṣa tvānupapattāvaparokṣasya vijñānasya kakṣīkartavyatvāt
tathā ca prayogaḥ vivādapadaṃ vijñānākāraḥ saṃprayogamantareṇāparokṣatvādvijñānavaditi
tadanupapannam
vikalpāsahatvāt
bādhakovabodhaḥ kiṃ sākṣājjñānākāratāṃ bodhayatyarthādvā
nādyaḥ
nedaṃ rajatamitipratyayasya rajatavivekamātragocarasya jñānābhedagocarāyāmanubhavavirodhāt
nedaṃ rajatamiti rajatasya purovartitvapratiṣedho jñānākāratāṃ kalpayatīti cet tadetadvārtam
prasaktapratiṣedhātmano bādhakāvabodhasya tatraiva satvātpratiṣedhopapatteḥ
vijñānākāratvasādhanamapyavijñānākāre bahiṣṭhe sākṣipratyakṣe bhāvarūpājñāne vartata iti savyabhicāraḥ
nanvanyathākhyātivādimatānusāreṇa rajatasya deśāntarasattvena bhāvyam
anyathā tasya pratiṣedhapratiyogitvānupapatteḥ
na hi kaścitprekṣāvāñśaśaviṣāṇaṃ pratiṣeddhaṃu prabhavati
taduktam  vyāvartyābhāvattaiva bhāvikī hi viśeṣyatā
abhāvavirahātmatvaṃ vastunaḥ pratiyogitāḥ
nyāku  iti
tathā ca tasya deśāntarasattvamāśrayaṇīyamiti cet tadapi na pramāṇapaddhatimadhyāste
asataḥ saṃsargasyeva kaladhautasya niṣedhapratiyogitvopapatteḥ
nanvidaṃ rajatamiti jñānamekamanekaṃ vā
na tāvadādyaḥ
apasiddhāntāpatterasaṃbhavācca
tathā hi
śuktīdamaṃśendriyasaṃprayogādidamākārāntaḥpariṇāmarūpamekaṃ jñānaṃ jāyate
na ca tatra kaladhautaṃ viṣayabhāvamākalpayitumutsahate
asaṃprayuktatvāttasya
viṣayatvāṅgīkāre sarvajñatvāpatteḥ
na ca cakṣuranvayavyatirekānuvidhāyitayā tajjñānasya tajjanyatvaṃ vācyam
idamaṃśajñānotpattau tadupakṣayopapatteḥ
na cāpi saṃskārādrajatajñānasya janma
smṛtitvāpatteḥ
athendriyadoṣasya tatkaraṇatvam
tadapyayuktam
svātantryeṇa tasya jñānahetutvānupapatteḥ
na hi grahaṇasmaraṇābhyāmanyaḥ prakāraḥ samasti
tasmādidamaṃśarajatatādātmyaviṣayamekaṃ vijñānaṃ na ghaṭate
nāpyanekamakhyātimatāpatteriti cet  ucyate
prathamaṃ doṣakaluṣitena cakṣuṣedaṃtāmātraviṣayāntaḥkaraṇavṛttirutpadyate
anantaraṃ tayā vṛttyā caitanyāvaraṇābhibhave sati taccaitanyamabhivyajyate
paścādidamaṃśacaitanyaniṣṭhā avidyā rāgādidoṣakaluṣitā kaladhautākāreṇa pariṇamate
idamākārantaḥkaraṇāpariṇāmāvacchinna caitanyaniṣṭhā kaladhautagocarapariṇāmasaṃskārasacivā kaladhautajñānābhāsākāreṇa pariṇamate
tau ca rajatavṛttipariṇāmausvādhiṣṭhānena sākṣicaitanyenāvyavadhānena bhāsyete
tathā ca savṛttikāyā avidyāyāḥ sākṣibhāsyatvābhyupagame vṛttyantaravedyatvābhāvānnānavasthā
yadyapyantaḥkaraṇavṛtti ravidyāvṛttiśceti dve ime jñāne tathāpi viṣayādhīnaṃ phalam
jñāto ghaṭa iti viṣayāvacchinnatayā phalapratīteḥ tadviṣayaśca satyamithyābhūtayoridamaṃśarajatāṃśayoranyonyātmakatayaikatvamāpannaḥ
tasmādviṣayāvacchinnaphalasyāpyekatvājjñānaikyamupacaryate
taduktam
śuktīdamaṃśacaitanyasthitāvidyā vijṛmbhate
rāgādidoṣasaṃskārasacivā rajatātmanā
idamākāra vṛttyaktacaitanyasthā tathāvidhā
vivartate tadrajatajñānābhāsātmanāpyasau
satyamithyā tmanoraikyādekastadviṣayo mataḥ
tadāyattaphalaikatvājjñānaikyamupacaryate
pañcapādikāyāmapi phalaikyājjñānaikyamupacaryata ityabhiprāyeṇa sā caikameva jñānamekaphalaṃ janayati papāpṛpa ityuktam
nanu śuktikāmastake bhāvyamānasya kaladhautasya tatraiva satyatvābhyupagame nedaṃ rajatamiti niṣedhaḥ kathaṃ prabhavetidi cenna
prātibhāsikasatyatvepi vyāvahārikasatyatvābhāvena pratipannopādhau pratiyogitvasaṃbhavāt
taduktaṃ pañcapādikāvivaraṇe pṛpa trividhaṃ sattvam
paramārthasattvaṃ brahmaṇaḥ
arthakriyāsāmarthyaṃ sattvaṃ māyopādhikamākāśādeḥ
avidyopādhikaṃ sattvaṃ rajatāderiti
anyatrāpyuktam  kālatraye jñātṛkāle pratītisamaye tathā
bādhābhāvātpadārthānāṃ sattvatraividhyamiṣyate
tāttviṃ brahmaṇaḥ sattvaṃ vyomādervyāvahārikam
rūpyāderarthajātasya prātibhāsikamiṣyate
laukike na pramāṇena yadvādhyaṃ laukike vadhau
tatprātibhāsikaṃ sattvaṃ bādhyaṃ satyeva mātari
vaidike na pramāṇena yadvādhyaṃ vaidike vadhau
tadvyāvahārikaṃ sattvaṃ bādhyaṃ mātrā sahaiva tat
iti ca
tataḥ khyātibādhānyathānupapattyā bhrāntigocarasya māyāmayasya rajatādeḥ sadasadvilakṣaṇatva lakṣaṇamanirvacanīyatvaṃ siddham
tamavoca ccitsukhācāryaḥ pratyekaṃ sadasattvābhyāṃ vicārapadavīṃ na yat
gāhate tadunirvācyamāharvedāntavādinaḥ
citsupṛ iti
nanu māyāvidyayoḥ svāśrayavyāmohahetutvatadabhāvābhyāṃ bhedasya jāgarukatvenāvidyāmayatve vaktavye māyāmayatvoktirāropyasyāyukte ti cet tadayuktam
anirvacanīyatvatattvābhāsapratibandhakatvādi lakṣaṇajātasya māyāvidyayoḥ samānatvāt
kiṃ cāśrayaśabdena draṣṭocyate kartā vā
nādyaḥ
mantrauṣadhādinimittamāyādarśinastasya vyāmohadarśanāt
na dvitīyaḥ
viṣṇoḥ svāśritamāyayaiva rāmāvatāre mohitatvena tatra māyāvitvasyāprayojakatvāt
bādhaniścayamantrādipratīkārabodhayoreva prayojakatvāt
aparathā paṅgvandhavatkartāpivyāmuhyeta
na cecchānuvidhānānanuvidhānābhyāṃ tayorbheda iti bhaṇitavyam
māyāsthale maṇimantrauṣadhādiprayogavadavidyāsthalepi dvicandrake śoṇḍrakādivibhrama nimittāṅgulyavaṣṭambhādāvapi svātantryopalambhāt
ata eva tatra tatra śrutismṛtibhāṣyādiṣu māyāvidyayorabhedena vyavahāraḥ saṃgacchate
kvacidvikṣepaprādhānyenāvaraṇa prādhānyena ca māyāvidyayorbhede tadvyavahāro na virudhyate
taduktam  māyā vikṣipadajñānamīśecchāvaśavarti vā
avidyācchādayattattvaṃ svātantryānuvidhāyi vā
nanvavidyāsadbhāve kiṃ pramāṇam
ahamajño māmanyaṃ ca na jānāmīti pratyakṣapratibhāsa eva
nanu jñānābhāvaviṣayoyaṃ nābhipretamarthaṃ gamayatīti cet na tāvadanupalabdhivādinaścodyametat
parokṣa pratibhāsahetutvāttasyāḥ
ayamapi parokṣapratibhāsa eveti cet na tāvalliṅgaśabdānupapadya mānārthajanyaḥ
jñātakaraṇatvātteṣām
na caitatsāmagrīkāle jñānamasti
anubhūyate vā
anupalabdhyā janyata iti cet na tāvadiyamajñātā karaṇam
pratyakṣetarasya jñātakaraṇatva niyamāt
nāpi jñātaiva karaṇam
anupalabdhyanavasthānāt
na ca yathā pareṣāmabhāvagrahaṇe yogyānupalabdhiḥ sahakāriṇī tathā naḥ karaṇamiti śaṅkayam
jñānakaraṇa iva sahakāriṇi jñātatvaniyamābhāvāt
astu vā tathā jñeyābhāvagrahaṇe karaṇam
jñānābhāvagrahaṇekaraṇaṃ na bhavatyeveti vakṣyate
pratyakṣābhāvavāde tu pratyakṣeṇa tāvaddharmipratiyogijñānayoḥ satorātmani jñānamātrābhāvagrahaṇaṃ na brūyāt
ghaṭavati bhūtale ghaṭābhāvasyeva jñānamātrābhāvasya grahītumaśakyatvāt
tayorasatostu sutarām
kāraṇābhāvāt
atopi yogyānupalabdhyā vā phalaliṅgādyabhāvena vātmani jñānamātrābhāvagrahaṇaṃ durlabhamiti paramatepyayaṃ nyāyaḥ samānaḥ
tadevamātmani pratyakṣeṇa vānyena vā jñānamātrābhāvasya grahaṇamaśakyamiti sthitam
nanu jñānaviśeṣābhāvaḥ pratyakṣeṇa gṛhyatām
na tāvatsmaraṇābhāvaḥ
abhāvagrahaṇe pratiyogismaraṇasya kāraṇatvāt
nāpyanubhavābhāvaḥ
tasyāvarjanīyatvāt
nanvātmati ghaṭānubhavābhāvaḥ pratyakṣaviṣayastarhyahamajña iti jñānasāmānyavacano jñānātirjñānaviśeṣe'nubhave lakṣaṇayā vartanīyaḥ
lakṣaṇā ca saṃbandhenupapattau ca satyāṃ vartate
saṃbandhastāvadanubhavatva jñānatvayorekavyaktisamāveśo vyāpyavyāpakabhāvo vā vidyata eva
anupapattiṃ tu na paśyāmaḥ
nanvanubhavābhāve pratyakṣasya prameyalābhastenaiva tasyārthavattā sidhyati
satyam
prayojana metannānupapattiḥ
anyonyāśrayāt
nanvahamajña ityatra nañ ātmani jñānamātrābhāvaṃ na brūte
jñānavati tasmiṃstadabhāvāt
nāpyanubhavābhāvam
jñānokte stadanabhidhāyakatvāt
nairarthakyaṃ ca na yuktamityanayaivānupapattyā lakṣaṇeti cet uktalakṣaṇaivāvidyā tadarthoṃstu
saṃdeha iti cenna
asamatvātkoṭidvayasya
anyatra hi pratiyoginivṛttirnañarthaḥ
atra tu pratiyogivyāpyanivṛttiriti
jānāti samabhivyāhṛtasya nañaḥ kvaciduktalakṣaṇāvidyāviṣayatvasiddhimantareṇa na saṃdeha ityavaśyaṃbhāvena saiva jānātisamabhivyāhṛtasya nañaḥ sarvatra tadviṣayatvamavagamayati vilumpati jñānābhāvakoṭayantaramiti kva saṃdehāvakāśaḥ
tadevaṃ lakṣaṇāhetvabhāve'nubhavābhāvopyātmani na pratyakṣeṇa gṛhyata iti pariśeṣāduktalakṣaṇāvidyaivājña iti pratibhāsasya viṣaya iti sthitam
astu vā jñānābhāvapratibhāsaḥ
ayamabhāvaśca pratiyogī yatra niṣidhyate na tatastattvāntaramanyadadhikaraṇabhāvāt
mā bhūdanya bhāvatvamanyābhāvatvaṃ tu syāt
nanu tadapi viruddham
satyaṃ sati bhede
sa ca pramāṇāt
tacca sati pratiyogyabhāvādhikaraṇatastattvāntare
nanu ghaṭavati bhūtale ghaṭābhāvamitivyavahṛtī syātāmiti cet mā bhūtāmete pratiyoginā sahānubhūyamānedhikaraṇe
pratiyogismaraṇe satyanubhūyamānedhikaraṇe tu syātām
evamapyupapattau na tattvāntaraviṣayatvaṃ kalpyam
kānupapattiriti cedvādhakābhāvastāvadukta eva
bādhakaṃ tu kalpanāgaurameva
tathā hi tattvāntaratvaṃ tāvedakaṃ kalpyam
tasyāparokṣatvāyendriyasaṃnikarṣaḥ kalpyaḥ
sa ca saṃyogādirna bhavatīti saṃyuktaviśeṣaṇatvādiḥ kalpya ityato varamuktalakṣaṇasyādhikaraṇasya vyavahāraviṣayeṅgīkāraḥ
sati caivaṃ jñānābhāvenāpi pratiyogismṛtau satyāmanubhūyamānamadhikaraṇaṃ jñātaiva
sa ca na ke valamantaḥkaraṇam
jaḍatvāt
nāpi ke vala ātmaiva
apariṇāmitvādaguṇatvācca
ata ubhayorabhedādhyāsaḥ
ātmādhyāsaścoktalakṣaṇā vidyātmetyāyātamavidyāyāmevāhamajña iti pratibhāsaḥ pramāṇamiti
anumānaṃ ca  vivādapadaṃ pramāṇajñānaṃ svaprāgabhāvavyatiriktasvaviṣayāvaraṇasvanivartyasvadeśa gatavastvantarapūrvaka prakāśitārthaprakāśakatvāt
andhakāre prathamotpannapradīpaprabhāvaditi
vastupūrvakamityukta ātmavastu pūrvakatvenārthāntaratā
tadarthaṃ vastvantareti
tathāpi viṣayabhūte vastvantarerthāntaratā
tadarthaṃ svadeśagateti
adṛṣṭādikaṃ pratyādeṣṭuṃ svanivartyeti
uttarajñānanivartyaṃ prathamajñānaṃ nivartayituṃ svaviṣayāvaraṇeti
prāgabhāvaṃ pratikṣeptuṃ svaprāgabhāvavyatirikte ti
svaprāgabhāvavyatiriktapūrvakamityukte viṣayeṇārthāntaratā
tadarthaṃ viṣayāvaraṇeti
tādṛśamandhakāraṃ vyāseddhaṃu svanivartyeti
viṣayagatāmajñātatāṃ nirākartṛṃ svadeśagateti
mithyājñānamapohituṃ vastvantareti
dhārāvāhikavijñāne vyabhicāraṃ vyāseddhumaprakāśiteti
madhyavartipradīpaprabhāyāṃ sādhyasādhanavaidhuryapratirodhāya prathamotpannaviśeṣaṇam
saurālokavyāptadeśasthapradīpaprabhāpratikṣepāyā ndhakāreti
na ca jñānasādhake pramāṇe vyabhicāraḥ śaṅkanīyaḥ
vipratipannaṃ pratyasattvanivṛttimātrasya pramāṇakṛtyatvāt
taduktaṃ devatādhikaraṇe kalpatarukārairanumānādi bhirasattvanivṛttiḥ kriyata iti
nanu sādhanavikalo dṛṣṭānta iti cenna
prakāśaśabdena tamovirodhyākārasya vivakṣitatvāt
taduktaṃ vivaraṇavivaraṇe sahajasarvajñaviṣṇubhaṭṭopādhyāyaiḥ  na cātra pakṣadṛṣṭāntayorekaprakāśarūpānanvayaḥ śaṅkanīyaḥ
tamovirodhyākāro hi prakāśaśabdavācyaḥ
tenākāreṇaikyamubhayatrāstīti
narendragiriśrīcaraṇaustvitthamuktamaaprakāśitaprakāśavyavahārahetutvaṃ hetvarthaḥ
tasya cobhayatrānugatatvānnāsiddhayādiriti
śruteśca
bhūyaścānte viśvamāyānivṛttiḥ śve ityādikā śrutiḥ
taratyavidyāṃ vitatāṃ hṛdi yasminniveśite
yogī māyāmameyāya tasmai vidyātmane namaḥ
iti ca
etenaitatpratyuktaṃ yaduktaṃ bhāskareṇa kṣapaṇakacaraṇaṃ pramāṇaśaraṇe bhedābhedavādināṃ bhāvarūpajñānaṃ nāsti kiṃ tu jñānābhāva iti
tathā ca bhāskarapraṇītaśārīrakamīmāṃsābhāṣyagranthaḥ
yadeva pararūpādarśanaṃ saivāvidyeti bhāvarūpājñānānabhyupagame jīveśvarādivibhāgā nupapatteḥ
na ca bhāvikaḥ paramātmanoṃśo jīva iti vācyam
niṣkalaṃ niṣkriyaṃ śāntaṃ niravadyaṃ nirañjanam
 ityādiśrutivirodhāt
ke cana śāktāḥ  śaktiṃ māyāśabdārthabhūtāṃ jagatkāraṇatvenāṅgīkṛtāṃ satyāmabhyupetya mātuliṅgagadākheṭavidhāriṇī mahālakṣmīstasyāḥ prathamāvatāra iti varṇayanti
sā ca kālarātriḥ sarasvatīti dve śaktī utpādya brāhmaṇaṃ puruṣaṃ śriyaṃ ca striyamutpādayāmāsa
svayaṃ mithunaṃ janayitvā svasute apyāhaahamiva yuvāmapi mithunamutpādayatamiti
tataḥ kālarātrirmahādevaṃ puruṣaṃ svarāṃ striyaṃ ca janayāmāsa
sarasvatī ca viṣṇuṃ puruṣaṃ gaurīṃ ca striyamudapādayat
tataścādirvivāhamakarodakārayacca
evaṃ brahmaṇe svarāṃ viṣṇave śriyaṃ śivāya gaurīṃ dattvā śaktiyuktānāṃ teṣāṃ sṛṣṭisthitisaṃhārākhyāni karmāṇi pratyapādayaditi
tadetanmataṃ śrutyādimūlapramāṇavidhuratayā svotprekṣāmātraparikalpitamiti svarūpavyākriyaiva nirākriyetyupekṣaṇīyam
tataścānirvacanīyānādya vidyālasitaḥ pratyagātmani pratīyamānaḥ pramātṛtvādiprapañca ityalamatiprasaṅgena
nanu kimarthaṃ pramātṛtvādīnāmāvidyakatvaṃ nigadyate
brahmajñānena nivartanāya jīvasya brahmabhāvāya vā
na prathamaḥ
śāstraprāmāṇyādeva satyasyāpi jñānena nivṛtterūpapatteḥ
upalambhācca
tathāhi  setuṃ dṛṣṭvā vimucyata brahmahā brahmahatyayā
ityādinā pāpaṃ sanīstrasyate
viṣayadoṣadarśanena rāgo dandahyate
tārkṣyadhyānena viṣaṃ śamyate
evaṃ katṛtvādibandhaḥ pāramārthikopi tattvajñānena nivartyeta
na caramaḥ
aupādhikasya jīvabhāvasyopādhinivṛttyā nivṛttau brahmabhāvasaṃbhavāt
tasmādvandhasyāvidyakatva vācoyuktiḥ sāvadyeti cet naitadanavadyam
satyasyātmavajjñānanivartyatvānupapatteḥ
bandhasya mithyātvamantareṇa śāstraprāmāṇyādapi tadasiddheśca
śāstramapi
lokāvagatasāmarthyaḥ śabdo vedepi bodhakaḥ
iti nyāyena lokāvalokitāṃ padaśaktiṃ padārthayogyatāṃ corarīkṛtya pracaratīti
aparathā ādityo yūpaḥ taibrā yajamānaḥ prastaraḥ taisaṃ iyādivākyastomasya yathāśruterthe prāmāṇyāpatteḥ
vaidikyāḥ kriyāyāḥ samakṣakṣayitayā pāratrikaphalakaraṇatvānyathānupapattyā apūrvāṅgīkaraṇānupapattiśca
loke ca śuktivyaktitattvābhivyaktāvapanīyamānasyāropitasya mithyātva dṛṣṭau taddṛṣṭāntāvaṣṭambhenātmatattvasākṣātkāravidyāpanodyasyāvidyakasya bandhasya mithyātvānumāna saṃbhavāt
vimataṃ mithyā adhiṣṭhānattvajñānanivartyatvācchu ktikārūpyavaditi
na ca vimataṃ satyaṃ bhāsamānatvāditi pratiprayoge samānabalatayā bādhapratirodhaḥ
pratirodhabhiyānyatara doṣatvasaṃbhavāditi vaditavyam
marumarīcikodakādau savyabhicārāt
abādhitatvena viśeṣaṇānna doṣa iti cet maivaṃ bhāṣiṣṭhāḥ
viśeṣaṇāsiddheḥ
tatredaṃ bhavānpṛṣṭo vyācaṣṭām
katipayapuruṣa katipayakālābādhitatvaṃ hetuviśeṣaṇaṃ kriyate sarvathā bādhavaidhuryaṃ vā
na prathamaḥ
yatnenānumitopyarthaḥ ku śalairanumātṛbhiḥ
abhiyuktatarairanyairanyathaivopapādyate
vākyapa iti nyāyena tricaturapratipattṛpratipāditasyāpi pratipattrantareṇa prakārāntaramurarīkṛtya pratipādanāt
nāpi caramaḥ
sarvadhā bādhabaidhuryasyāsarvajñadurjñeyatvāt
yadyevaṃ hanta tarhi jñānātmanopi satyatvaṃ nāvagamyata iti cet maivaṃ maṃsthāḥ
tatsatyaṃ sa ātmā chā ityāgamasaṃvādagateḥ
na ca prapañcepyayaṃ nyāya iti mantavyam
tādṛśasyāgamasyānupalambhāt
pratyutādvitīyatvaṃ śrāvayantyāḥ śruteḥ prapañcamithyātva eva pakṣapātāt
nanu kalpanāmātraśarīrasya pakṣasapakṣavipakṣādeḥ sarvasulabhatvena jayaparājayavyavasthāyā kathaṃ kathā pratheta
kātra kathaṃtā
evaṃ tricaturajñānajanmano nādhikā matiḥ
ślovā sūtre iti nyāyena tricaturakakṣyāviśrāntasya tattadābhāsalakṣaṇānāliṅgitasya dūṣaṇabhūṣaṇādestatra kathāṅgatvā ṅgīkārāt
ata evoktaṃ khaṇḍanakāreṇavyāvahārikīṃ pramāṇasattāmādāya vicārārambhaḥ khapṛ iti
na ca bhedagrāhibhiḥ pramāṇairadvaitaśruterjaghanyatetiśaṅkayam
brahmaṇi pāramārthikasatyatvena tadāvedikāyāstattvāvedana lakṣaṇaprāmāṇyāyāḥ śrutervyāvahārikapramāṇabhāvānāṃ pratyakṣādīnāṃ ca vibhinnaviṣayatayā parasparaṃ bādhyabādhakabhāvāsaṃbhavāt
tadapyuktaṃ tenaiva  tadadvaitaśrutestāvadvādhaḥ pratyakṣataḥ kṣataḥ
nānumānādi taṃ kartuṃ tavāpi kṣamate mate
kha dhīdhanā bādhanāyāsyāstadā prajñāṃ prayacchatha
kṣeptuṃ cintāmaṇiṃ pāṇilabdhamabdhau yadīcchatha
kha tasmāttattvajñānena nivartanāyāsya bandhasyājñānakalpitatvamaṅgīkartavyam
yata uktaṃ yato jñānamajñānasya nivartakamiti
yaduktaṃ satyasyāpi duritasya setudarśanena nivṛttirūpalabhyata iti
tadayuktam
vihitakriyānuṣṭhānena janitasya dharmasyādharma nivartakatva dhrauvyāt
dharmeṇa pāpamapanudanti manā iti śruteḥ
pramāṇavastuparatantraśālinyā darśanakriyāyāścoditapuruṣaprayatnatantratvābhāvena vidhānāsaṃbhavāt
brahmahatyāṃ pramucyeta tasminsnātvā mahodadhau
ityādismṛtivihitabrahmacaryāṅgasahitadarataradeśagamanasādhyabrahmahanananivṛttiphalakasetusnānapraśaṃsārtha ū tvāt
yasya hi darśanamātreṇaiva duritopaśamaḥ kimuta snānena
anyathā dūragamanānarthakyaṃ prasajjeta
tatra kharādīnāmapyanarthanivṛttirāpatet
andhasya na syācca
nanu  agnicitkapilā rājā satī bhikṣurmahodadhiḥ
dṛṣṭamātrāḥ punantyete tatmātpaśyeta nityaśaḥ
iti kvaciddarśanakriyāyā api vidhānaṃ darīdṛśyata iti cet maivaṃ vocaḥ
tatrāpyanayai vānupapattyāgnicidādyarghaparicaryādāveva tātparyāvadhāraṇāt
yaccoktaṃ viṣayadoṣadarśanādrāgo dandahyata iti
tatra viṣayadoṣadarśanena virodhabhūtānabhiratisaṃjñakavairāgyaikaprādurbhāvādrāganivṛttau tadadarśana mātramiti na vyabhicāraḥ
yadapi tārkṣyadhyānādinā viṣādi satyaṃ vinaśyatīti
tanna śliṣyate
tatrāpi mantraprayogādikriyāyā eva viṣādyapanodakatvāt
dhyānasya pramātvābhāvācca
yadavādyaupādhikasya jīvabhāvasyopādhikanivṛtyā nivṛttau brahmabhāvopapatterna tadarthamarthavaitathya kathanamiti
tadapi kāśaku śāvalambanakalpam
vikalpāsahatvāt
kimupādheḥ satyatvamabhipretya mithyātvaṃ vā
na prathamaḥ
pramāṇābhāvāt
nāparaḥ
iṣṭāpatteḥ
tasmādāvidyako bheda iti śrutāvadvitīyatvopapattayebhidhīyate na tu vyasanitayā
yadi vastutaḥ sarvoṃpadravarahitamātmatattvaṃ tarhi kathaṃkāraṃ dehādirūpaṃ kārāgāraṃ kāraṃkāraṃ punaḥpunastatra praviśati
tadatiphalgu
avidyāyā anāditvena dattottaratvāt
ato nivṛttyupāya evānveṣaṇīyaḥ prekṣāvatā
na tu vismayaḥ kartavyaḥ
tataśca tattvamasyādividyayā tadavidyānivṛttau niratiśayānandātmalābharūpaparamapuruṣārthaḥ setsyati
tathā cāpastambasmṛtiḥ  ātmalābhānna paraṃ vidyata iti
nanvasau nityalabdhaḥ
na hi svayameva svasyālabdho bhavati
satyam
kiṃ tvanādimāyāsaṃbandhātkṣīrodaka vatsamudācāravṛttitāṃ na labhate
tathā ca yathā śabarādibhirbālyā tsvasutaiḥ saha vardhito rājaputrastajjātīyamātmānamavagacchanbandhubhirya evaṃbhūto rājā sa tvamasīti bodhite svarūpe labdhasvarūpa iva bhavati tathā veśyāsthānīyayānādyavidyayā svabhāvāntaraṃ nīta ātmā mātṛsthānīyayā tattvamasītyādikayā śrutyā svabhāvaṃ nīyate etadāhustraividyavṛddhāḥ  nīcānāṃ vasato tadīyatanayai sārdhaṃ ciraṃ vardhitastajjātīyamavaiti rājatanayaḥ svātmānamapyañjasā
saṃvāde mahadādibhiḥ saha vasaṃstadvadbhavetpuruṣaḥ svātmānaṃ sukhaduḥkhajālakalitaṃ mithyaiva dhiṅmanyate
dātā bhogaparaḥ samagravibhavo yaḥ śāsitā duṣkṛtām rājā sa tvamasīti rakṣitṛmukhācchrutvā yathāvatsa tu
rājībhūya jayārthameva yatate tadvatpumānbodhitaḥ śrutyā tattvamasītyapāsya duritaṃ brahmaiva saṃpadyate
etenaitatpratyuktaṃ yaduktaṃ paraiḥ kiṃ dvayostādātmyamekasya vā
nādyaḥ
advaitabhaṅgaprasaṅgāt
na dvitīyaḥ
asaṃbhavāditi
tanna
avidyāparikalpitabhedanivṛttiparatvena tattvamasyāditādātmya vādaprāmāṇyopapatteḥ
tau ca paryanuyogaparihārāvagrāhiṣātāṃ manīṣibhiḥ
na dvayorasti tādātmyaṃ na caikasyādvayatvataḥ
apramāṇyaṃ śruterevaṃ nāropadhvaṃsamātrataḥ
tataśca tattvamasīti tattvaṃpadārthaśravaṇamananabhāvanābalabhuvā sākṣātkāreṇānādyavidyānivṛttau saccidānandaikarasavrahmāvirbhāvaḥ saṃpatsyata iti brahmaṇo jijñāsyatvaṃ prathamasūtroktaṃ yuktam
ajñātaṃ viṣayo brahma jñātaṃ tacca prayojanam
mumukṣuradhikārī syātsaṃbandhaḥ śaktitaḥ śruteḥ
janmādyasya yataḥ brasū iti dvitīyasūtre brahma svarūpalakṣaṇataṭasthalakṣaṇābhyāṃ nyarūpi
tatra svarūpāntargatatve sati vyāvartakaṃ svarūpalakṣaṇaṃ satyaṃ jñānamanantaṃ brahma tai ityādi vedāntaiḥ pratipāditam
tasya satyajñānādyātmakasvarūpāntargatatve sati vyāvartakatvāt
taṭasthalakṣaṇaṃ yato vā imāni
tai ityādīni vākyāni nirūpayanti jagajjanmādi kāraṇatvena
taduktaṃ vivaraṇe  jagajjanmasthitidhvaṃsā yataḥ sidhyanti kāraṇāt
tatsvarūpataṭasthābhyāṃ lakṣaṇābhyāṃ pradarśyate
śāstrayonitvāt  brasū  iti tṛtīyasūtre prathamavarṇake na ṣaṣṭhīsamāsamāśritya sarvajñatvaṃ pratyapādi
dvitīyavarṇake na bahubrīhi samāsamabhyupagamya brahmaṇo vedāṃntapramāṇakatvaṃ pratyajñāyi
tattu samanvayāt  brasū iti caturthe sūtre prathamavarṇake na vedāntānāṃ brahmaṇi tātparyaṃ pratyapādi
dvitīyavarṇake na vedāntānāṃ pratipattividhiśeṣatayā brahmaprātipādakatvaṃ pratyakṣepi
diṅmātramatra pradarśitam
śiṣṭaṃ śāstra eva spaṣṭamiti sakalaṃ samañjasam
śrīrastu 
iti śrīmatsāyaṇamādhavīye sarvadarśanasaṃgrahe sakaladarśanaśirolaṃkāraratnaṃ śrīmacchāṃkaradarśanaṃ samāptam 
samāptoyaṃ sarvadarśanasaṃgrahaḥ
