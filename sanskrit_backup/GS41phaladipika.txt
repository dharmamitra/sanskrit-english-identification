%title            : phaladīpika 
% author                : mantreśvara
% subject               : Jyotiś
% ṭransliterated by     : Radu Canahai clradu@yahoo/com
% latest update         : October 28, 2002 
% send corrections to   : sanskrit@ceerful/com

// phaladīpikā //

          prathamo'dhyāyaḥ

             rāśi bheda

śuklāmbaradharaṃ devaṃ śaśivarṇaṃ caturbhujam /

prasannavadanaṃ dhyāyetsarvavighnopaśāntaye

sandarśanaṃ vitanute pitṛdevan•ṇāṃ

māsābdavāsaradalairatha urdhvagaṃ yat |

savyaṃ kvacit kvacidupaityapasavyamekaṃ

jyotiḥ paraṃ diśatu vastvamitāṃ śriyaṃ naḥ || 1||

vāgdevīṃ kuladevatāṃ mama gurūn kālatayajñānadān

sūryadīṃśca navagrāhan gaṇapātiṃ baktyā praṇamyeśvaram |

saṃkṣipyātriparāśarādikathitān mantreśvaro daivavid

vakṣye'haṃ phaladīpikāṃ suvimalāṃ jyotirvidāṃ prītye || 2||

padābhādyairyantrairjananasamayo'tra prathamato

viśeṣādvijñeyaḥ saha vighaṭikābhittavata tadā |

gataidṛ ktulyatvaṃ gaṇitakaraṇaiḥ kecarargātiṃ

viditvā tadbhāvaṃ balamapi phalaṃ naiḥ kathayatu || 3||

śirovaktrorohṛjjaṭharakaṭivastiprajanana\-

sthalānyūrūjānvoryugalamiti jaṃghe padayugam |

vilanātkālāṅgānyalijhaṣakulīrāntimamidaṃ

bhasandhivikhyātā sakalabhavanāntānapi pare || 4||

araṇye kedāre śayanabhavane svabhagalile

girī pātha sasyānvitamuvi viśāṃ ghorina suvire |

janādhīśasthāne sajalavipine dhāmni vicarat

kulāle kīlāle vasatiruditā meṣabhavanāt || 5||

bhaumaḥ śukrabudhendusūryaśaśijāḥ śukrārajīvārkajāḥ

mando devaguruḥ krameṇa kathitā meṣādirāśīśvarāḥ |

sūryāduccagṛhāḥ kriyo vṛṣamṛgastrīkārkamīnāstulā

diktryaṃśairmanuyuktithīṣubhanakāṃśaiste'stanīcāḥ kramāt || 6||

simhokṣājavadhūhayāṅgavaṇijaḥ kuṃbhastrikoṇā raveḥ

jñendvostūccalavānnakhoḍvinaśarairdigbhūtakṛtyaṃśakaiḥ |

cāpādyardhavadhūnṛyusghaṭatulā martyāśca kīṭo'libhaṃ

tvāpyāḥ karkamṛgāparārdhaśapharāḥ śeṣhaścatuṣpādakāḥ || 7||

gokarkyaśvyajanakrabhānyatha nṛyuṅmīnau pare rāśyaste

pṛṣṭhodhayakodayāḥ samithunāḥ pṛhodayāścaindavāḥ |

saurāḥ śeṣagṛhāḥ krameṇa kathitā rātridyusaṃjñāḥ tramā\-

dūdhvārdhaḥsamavakrabhāti tu punastīkṣṇāṃśumuktād gṛhāt || 8||

meṣādāha caraṃ sthirākhyamubhayaṃ dvāraṃ bahirgarbhabhaṃ

dhāturmūlamitīha jīva uditaṃ krūraṃ ca saumyaṃ viduḥ |

meṣādyāḥ kathitāstrikoṇasahitāḥ prāgādināthāḥ kramā\-

dojarkṣaṃ samabhaṃ pumāṃśca yuvatirvāmāṅgamastādikam || 9||

lagnaṃ horā kalyadehodayākhyaṃ rūpaṃ śirṣaṃ vartamānaṃ ca janma |

vittaṃ vidyā svānnapānāti bhuktiṃ dakṣākṣyāsyaṃ  patrikā vākkuṭumbam || 10||

duścikyoro dakṣakarṇaṃ ca senāṃ dhairyaṃ śauryaṃ vikramaṃ bhrātraṃ ca

gehaṃ kṣetraṃ mātula bhāgineyaṃ bandhuṃ mitraṃ vāhanaṃ mātaraṃ ca || 11||

rājyaṃ gomahiṣasugandhavastrabhūṣāḥ pātālaṃ hibukasukhāmbusetunadyaḥ |

rājāṅkaṃ sacivakarātmadhībhaviṣyajjānāsūn sutajaṭaraśrutismṛtīśca || 12||

ṛṇāstracorakṣatarogaśatrūn jñātyājiduṣkṛtyāghabhītyavajñāḥ |

jāmitracittotthamadāstakāmān dyūnādhvalokān patimārgabhāryāḥ || 13||

māṅgalyarandhramalinādhiparābhavāyuḥ

kleśāpavādamaraṇāśucivighnadāsān |

ācāryadaivatapit•n śubhapūrvabhāgya\-

pūjātapaḥsukṛtapautrajapāryavaṃśān || 14||

vyāpārāspadamānakarmajayasatkīrtiṃ kratuṃ jīvanaṃ

vyomācāraguṇapravṛttigamanānyājñāṃ ca meṣūraṇam |

lābhāyāgamanāptisiddhivibhavān prāptiṃ bhavaṃ ślādhyatāṃ

jyeṣṭhabhrātaramanyakarṇasarasān santoṣamākarṇanam || 15||

duḥkhāṃghrivāmanayanakṣayasūcakāntya\-

daridryapāpaśayanavyayariḥphabandhān |

bhāvāhvyā nigaditāḥ kramaśo'tha līna\-

sthānaṃ triṣaḍvyayaparābhavarāśinām || 16||

duḥsthānamaṣṭamaripuvyayabhāvamāhuū susthānamanyabhavanaṃ śubhadaṃ pradiṣṭam |

prāhurvilagnadaśasaptacaturthabhāni kendraṃ hi kaṇtakacatuṣṭayanāmayuktam || 17||

paṇakaramiti kendrādūrdhvamāpoklimantat\-

paramatha caturastraṃ naidhanaṃ bandhubhaṃ ca |

atha samupacayāni vyomaśauryarilābhā

navamasutabhayugmaṃ syāt trikoṇaṃ praśastam || 18||

\medskip\hrule\medskip

          dvitīyo'dhyāyaḥ

             graha bheda

tāmraṃ svarṇaṃ pitṛśubhaphalaṃ cātmasaukhyapratāpaṃ

dhairyaṃ śauryaṃ samitivijayaṃ rājasevaṃ prakāśam |

śauvaṃ kāryaṃ vanagirigatiṃ homakāryapravṛttiṃ

devasthānaṃ kathayatu budhastaikṣṇyamutsāhamarkāt || 1||

mātuḥ svasti manaḥprasādamudadhisnānaṃ sitaṃ cāmaraṃ

chatraṃ suvyajanaṃ phalāni mṛdulaṃ puṣpāṇi sasyaṃ kṛṣim |

kīrtiṃ mauktikakāṃsyaraupyamadhurakṣīrādivastrāmbugo\-

yoṣāptiṃ sukhabhojanaṃ tanusukhaṃ rūpaṃ vadeccandrataḥ || 2||

sattvaṃ bhūphalanaṃ sahodaraguṇaṃ krauryaṃ raṇaṃ sāhasaṃ

vidveṣaṃ ca mahānasāgnikajñātyastracorānripūn |

utsāhaṃ parakāminīratimasatyoktiṃ mahojādvade\-

dvīryaṃ cittasamunnatiṃ ca  kaluṣaṃ senādhipatyaṃ kṣatam || 3||

pānḍityaṃ suvacaḥ kalātipuṇatāṃ vidvatstutiṃ mātulaṃ

vākcāturyamupāsanādipaṭutāṃ vidyāsu yuktiṃ matim |

yajñaṃ vaiṣṇavakarma satyavacanaṃ śuktiṃ vihārasthalaṃ

śilpaṃ bāndhavayauvarājyasuhṛdastadbhāgineyaṃ budhāt || 4||

jñānaṃ sadguṇamātmajaṃ ca sacivaṃ svāvāramācāryakaṃ

māhātmyaṃ śrutiśāstradhīsmṛtimatiṃ sarvonnārtaṃ sadgatim |

devabrāhmaṇabhaktimadhvaratapaḥśraddhāśca kośasthalaṃ

vaiduṣyaṃ vijitendriyaṃ dhavasukhaṃ saṃmānamīḍyāddayām || 5||

saṃpadvāhanavastrabhūṣaṇanidhidravyāṇi tauryatrikaṃ

bhāryasaukhyasugandhapuṣpamadanavyāpāraśayyālayāṇ |

śrīmattvaṃ kavitāsukhaṃ bahuvadhūsaṅgaṃ vilāsaṃ madaṃ

sācivyaṃ sarasoktimāha bhṛgujādvāhakarmotsavam || 6||

āyuṣyaṃ maraṇaṃ bhayaṃ patitatāṃ duḥkhāvamānāmayān

dāridrayaṃ bhṛtakāpavādakaluṣāṇyāśaucanindyāpadaḥ |

sthairyaṃ nīcajanāśrayaṃ ca mahiṣaṃ tandrīmṛṇaṃ cāyasaṃ

dāsatvaṃ kṛṣisādhanaṃ ravisutātkārāgṛhaṃ bandhanaṃ || 7||

pittāsthisāro'lpakacaśca raktaśyāmākṛtiḥ syānmadhupiṅgalākṣaḥ |

kausubhbhavāsāścaturasradehaḥ śūraḥ pracaṇḍaḥ pṛthubāhurarkaḥ || 8||

sthūlo yuvā ca sthaviraḥ sitaḥ kāntekṣaṇaścāsitasūkṣmamūrdhajaḥ |

raktaikasāro mṛduvāk sitāṃśuko gauraḥ śaśī vātakaphātmako mṛduḥ || 9||

madhye kṛśaḥ kuñcitadīptakeśaḥ krūrekṣaṇaḥ paittika ugrabuddhiḥ |

raktāmbaro raktatanurmahījaścaṇḍo'tyudārastaruṇo'timajjaḥ || 10||

dūrvalatāśyāmatanustridhātumiśraḥ sirāvānmadhuroktiyuktaḥ |

raktāyatākṣo haritaṃśukastvaksāro budho hāsyaruciḥ samaṅgaḥ || 11||

pītadyutiḥ piṅgakacekṣaṇaḥ syāt pīnonnatorāśca bṛhaccharīraḥ |

kaphātmakaḥ śreṣṭhamatiḥ sureḍyaḥ siṃhābjanādaśca vasupradhānaḥ || 12||

citrāmbarākuñcitakṛṣṇakeśaḥ sthūlāṅgadeśca kaphānilātmā |

dūrvaṅkurābhaḥ kamano viśālanetro bhṛguḥ sādhitaśuklavṛddhiḥ || 13||

paṅgunimnavilocanaḥ kṛśatanudarīrghaḥ sīrāloa'lasaḥ

kṛṣṇāṅgaḥ pavanātmako'tipiśunaḥ snāyvātmako nirghṛṇaḥ |

mūrkhaḥ sthūlanakhadvijaḥ paruṣaromāṅgo'śucistāmaso

raudraḥ krodhaparo jarāpariṇataḥ kṛṣṇāmbaro bhāskariḥ || 14||

śauvaṃ dhāma bahiḥprakāśakamaruddeśo raveḥ pūrvadik

durgāsthanacadhūlauṣadhimadhusthānaṃ vidhorvāyudik |

coramlicchakṛśānuyuddhabhuvi digyāmyā kujasyoditā

vidvadviṣṇusabhāvihāragaṇakasthānānyudīcīṃ viduḥ || 15||

kośāśvatthasuradvijātinilayastvaiśānadiggīṣpate\-

verśyāvīthyavaroghanṛttaśayanasthānaṃ bhṛgiragnidik |

nīcaśreṇyaśucisthalaṃ varuṇadikchāstuḥ śanerālayo

valmīkāhitamobilānyahiśikhisthānāni digrakṣasaḥ || 16||

śaivo bhiṣaṅnṛpatiradhvarakṛtpradhānī

vyādhro mṛgo dinapateḥ kila cakravākaḥ

śāstāṅganārajakarkaṣakatoyagāḥ syu\-

rindoḥ śaśaśca hariṇaśca bakaścakoraḥ || 17||

bhaumo mahānasagatāyudhabhṛtsuvarṇa\-

kārājakukkuṭaśivākapigṛdhracorāḥ |

gopajñaśilpagaṇakotta maviṣṇudāsā\-

stārkṣyaḥ kikī divīśukau śaśijo baḍālaḥ || 18||

daivajñamantriguruviprayatīśamukhyāḥ

pārāvataḥ suragurosturagaśca haṃsaḥ |

gānī dhanī viṭavaṇiṅnaṭatantuvāya\-

veśyāmayūramahiṣāśca bhṛgoḥ śuko gauḥ || 19||

tailakrayī bhṛtakanīcakirātakāya\-

skārāśca dantikaraṭāśca pikāḥ śaneḥ syuḥ |

bauddhahituṇḍikakharājavṛkoṣṭrasarpa\-

dhvāntādayo maśakamatkuṇakṛmyulūkāḥ || 20||

saumyaḥ samo'rkajasitāvahitau kharāṃśo\-

rindohitau ravibudhāvapare samāḥ syuḥ |

bhaumasya mandabhṛgujau tu samau ripurjñaḥ

saumyasya śītagurariḥ suhṛdau sitārkau || 21||

sūredviṣau kavibudhau ravijaḥ samaḥ syā\-

nmadhyau kavergurukujau suhṛdau śanijñau |

jīvaḥ samaḥ sitavidau ravijasya mitre

jñeyā anuktakhacarāstu tadanyathā syuḥ || 22||

ānyonyaṃ trisukhasvakhāntyabhavagāstatkālamitrāṇyamī

ṭannaisargikamapyavekṣya kathayettasyātimitrāhitān |

śauryājñe ravijo gururgurusutau bhaumaścaturthāśṭamau

purṇaṃ paśyati saptamaṃ ca sakalāsteṣvaṃdhrivṛddhyā kramāt || 23||

sūryāderayanaṃ kṣaṇo dinamṛturmāsaśca pakṣaḥ śara\-

dviprau śukragurū ravikṣitisutau candro budho'ntyaḥ śaniḥ |

prāhuḥ sattvarajastamāṃsi śaśigurvarkāḥ kavijñau pare

grīṣmādarkakujau śaśī śaśisuto jīvaḥ śanirbhārgavaḥ || 24||

tātāmbe ravibhārgavau divi niśi prābhākarīndū smṛtau

tadvyastena pitṛvyamātṛbhaginīsaṃjñau tadā tatkramāt |

vāmākṣindurino'nyadakṣi kathito bhaumaḥ kaniṣṭhānujo

jīvo jyeṣṭhasahodaraḥ śaśisuto dattātmajaḥ samjñitaḥ || 25||

deho dehī himarucirinastvindriyāṣyārapūrvā

ādityadviḍgulikaśikhinastasya pīḍākarāḥ syuḥ |

gandhaḥ saumyo bhṛgujaśaśinau dvau rasau sūryabhaumau

rūpau śabdo gururatha pare sparśasaṃjñāḥ pradiṣṭāḥ || 26||

kṣīṇendvarkakujāhiketuravijāḥ pāpāḥ sapāpaśca vit

klīvāḥ ketubudhārkajāḥ śaśitamaḥśukrāḥ striyo'nye narāḥ |

rudrāmbāguhaviṣṇudhātṛkamalākālāhyajā devatāḥ

sūryādagnijalāgnibhūmikhapayovāyvātmakāḥ syurgrahāḥ || 27||

godhūmaṃ taṇḍulaṃ vai tilacaṇakakulutthāḍhakaśyāmamudgā

niṣpāvā māṣa arkendvasitaguruśikhikrūravidbhṛgvahīnām |

bhogīnārkyārajīvajñaśaśiśikhisiteṣvambarākhyaṃ kaliṅgaṃ

saurāṣṭrāvantisindhūnsumagadhayavanānparvatānkīkaṭāṃśca || 28||

māṇikyaṃ taraṇeḥ sudhāryamamalaṃ muktāphalaṃ śītago\-

rmāheyasya ca vidrumaṃ marakataṃ saumyasya gārutmatam |

deveḍyasya ca puṣparāgamasurāmātyasya vajraṃ śane\-

rnīlaṃ nirmalamanyayośca gadite gomedhavaidūryake || 29||

tāmraṃ kāṃsyaṃ dhātutāmraṃ trapu syāt svarṇaṃ raupyaṃ cāyasaṃ bhāskarādeḥ |

vastraṃ tattadvarṇayuktaṃ viśeṣājjīrṇaṃ mandasyāgnidagadhaṃ kujasya || 30||

bhānoḥ kaṭurbhūmisutasya tiktaṃ lāvaṇyamindoratha candrajasya |

miśrīkṛtaṃ yanmadhuraṃ gurostu śukrasya cāmlaṃ ca śaneḥ kaṣāyaḥ || 31||

bhāsvagdīṣpaticandrajakṣitibhuvāṃ syāddakṣiṇe lāñchanaṃ

śeṣāṇāmitaratra tigmakiraṇātkaṭayāṃ śiraḥpṛṣṭhayoḥ |

kakṣe'se vadane ca savithacaraṇe cihnaṃ vayāṃsyarkato

neme nātha taṭaṃ nakhaṃ naga sani jñānāḍya nagnāṭanam || 32||

nīladyutirdīrghatanuḥ kuvarṇaḥ pāmī sapāṣaṇḍamataḥ sahikkaḥ |

asatyavādī kapaṭī ca rāhuḥ kuṣṭhī parānnindati buddhīnaḥ || 33||

raktogradṛṣṭiviṣavāgradehaḥ saśastraḥ patitaśca ketuḥ |

dhūmradyutirdhūmapa eva nityaṃ vraṇāṅkitāṅgaśca kṛśo nṛśamsaḥ || 34||

sīsaṃ ca jīrṇavasanaṃ tamasastu keto\-

rmṛdbhājanaṃ vividhacitrapaṭaṃ pradiṣṭam |

mitrāṇi vicchanisitāstāstamasordvyostu

bhaumaḥ samo nigadito ripavaśca śeṣāḥ || 35||

mūḍho'pi nīcaripugo'ṣṭamaṣaḍvyayastho

duḥsthaḥ smṛto bhavati sustha itītaraḥ syāt |

candrevyayāyatanuṣaṭsutakāmasaṃsthe

toyābhivṛddhimiha śaṃsati vṛddhikārye || 36||

antaḥ sārasamunnatadruraruṇo vallī sitendū sm•tau

gulmaḥ keturahiśca kaṇṭakanagau bhaumārkajau kīrtitau |

vāgīśaḥ saphalo'phalaḥ śaśisutaḥ kṣīraprasūnadrumau

śukendū vidhuroṣadhiḥ śanirasārāgaśca sāladrumaḥ || 37||

\medskip\hrule\medskip

          tṛtīyo'dhyāyaḥ

             varga\-vibhāga

kṣetratribhāganavabhāgadaśāṃśahorātriṃśaṃśasaptalavaṣaṣṭilavāḥ kalāṃśāḥ |

te dvādaśāṃśasahitā daśavargasaṃjñā vargottamo nijanije bhavane navāṃśaḥ ||

daśāṃśaṣaṣṭyaṃśakalāṃśahīnāste saptavargāśca visaptamāṃśāḥ

ṣaḍvargasaṃjñāstvatha rāśibhāvatulyaṃ navāṃśasya phalaṃ hi kecit || 2||

kṣetreṣu pūrṇamuditaṃ phalamanyavarge\-

ṣvarddhaṃ kalādaśamaṣaṣṭilaveṣu pādam |

bālaḥ kumārataruṇau pravayā mṛtaḥ ṣaḍ

bhāgaḥ kramādyuji viparyayamityavasthāḥ || 3||

kṣetrasyārddhaṃ hi horā tvayuji ravisudhāṃśvoḥ same vyastametad

dreṣkāṇeśāstribhāgaistanusutaśubhapā dvādaśāṃśastu lagnāt |

bhaumārkīḍyajñaśukrāḥ śiśujasamalavā hyojabhe yugmabhe tad\-

vyastaṃ triṃśāṃśanāthāḥ kriyamakaratulāḥ karkaṭādyā navāṃśāḥ || 4||

yajñaṃ ratna janaṃ dhanaṃ naya paṭaṃ rūpaṃ śukaṃ ciṭinā

nāgaṃ yoga khagaṃ balaṃ bhaga śilā dhūlirnavaṃ prasvanam |

lābhaṃ viśva divaṃ rama dhamaṃ ṣaṣṭyaṃśakāścaujabhe

krūrākhyāḥ samabhe viparyayamidaṃ śeṣāstu saumyāhvayāḥ || 5||

svāt saptāṃśadaśāṃśakau tu viṣame tu kāmācchubhāt

svādīśāśca kalāṃśapā vidhiharīśārkaḥ samarkṣe'nyathā |

khyātaiḥ koṇayutaistrikoṇabhavanasvarkṣoccakendrottamai\-

rvargāḥ sapta daśa trayodaśamitā vargāḥ pradiṣṭāḥ paraiḥ || 6||

vargānyojayatu trayodaśa suhṛtsvarkṣoccabheṣu kramād\-

dvistriḥ pañca caturnādrivasuṣaṭsaṃkhyāsu vargaikyataḥ |

prāhuścottamapārijātakathitau siṃhāsanaṃ gopuraṃ

cetyayrāvatadevalokasuralokāṃśāṃśca pārāvatam || 7||

āryanilpaguṇārthasaukhyavibhavānyaḥ pārijātāṃśakaḥ

svācāraṃ vinayānvitaṃ nipuṇaṃ yadyuttamāṃśe sthitaḥ |

kheto gopurabhāgagaḥ śubhamatiṃ svakṣetrago mandiraṃ

yaḥ siṃhāsanago nṛpendradayitaṃ bhūpālapulyaṃ naram || 8||

śreṣṭhāśvadvipavāhanādi vibhavaṃ pārāvatādhiṣṭhitaḥ

satkīrtiṃ yadi devalokasahito bhūmaṇḍalādhīśvaram |

vandyaṃ bhūpatibhiḥ surendrasadṛśaṃ tvairāvatāṃśāsthitaḥ

sadbhāgyaṃ dhanadhānyaputrasahitaṃ bhūpaṃ vidadhyād grahaḥ || 9||

yadvargeṣvakhileṣu mṛtyurabaleṣvatrātha vakṣye kramā\-

nnāśaṃ duḥkhamanarthatāṃ ca visukhaṃ bandhupriyaṃ tadvaram |

bhūpeṣṭaṃ dhaninaṃ nṛpaṃ nṛpavaraṃ varge baliṣṭhe'khile

vadhiṣṇuṃ sukhinaṃ nṛpaṃ gadamṛtī bālādyavasthāphalam || 10||

ṣaḍvargeṣu śubhagrahādhikaguṇaiḥ śrīmāṃściraṃ jīvati

krūrāṃśe bahule vilagnabhavane dīno'lpajīvaḥ śaṭhaḥ |

tannāthā balino nṛpo'styatha navāṃśeśo dṛgāṇeśvaro

lagneśaḥ kramaśaḥ sukhī nṛpasamaḥ kṣoṇipatirbhagyavān || 11||

oje krūre'rkahorāṃ gatavati balavān krūravṛttirdhanāḍhyo

yugme cāndrīṃśubheṣu dyutivinayavacohṛdyasaubhāgyayuktaḥ |

vyastaṃ vyaste'tra miśre samaphalamuditaṃ lagnacandrau baliṣṭhau

tannāthau dvau ca tadvadyadi bhavati ciraṃjīvyaduḥkhī yaśasvī || 12||

siṃhājāśvitulānṛyugmabhavaneṣvantyā hayājādimāḥ

madhyau strīyamayorihāyudhabhṛtaḥ pāśolimadhyo bhavet |

nakrādyo nigalo mṛgendraghaṭayorādyo vaṇiṅmaḥdhyamo

gṛdhrāsyo vṛṣabhāntimaśca vihagaḥ karkyādi kolānanam || 13||

kaurpyadyaḥ karkaṭāntyo bhūṣacaramamahiścājagomadhyasiṃhā\-

dyalyantyaṃ syāccatuṣpādiha phalamadhanakrūranindyā daridrāḥ |

dvandvarkṣe syurdṛgāṇairadhamasamaśubhānyasthire cotkrameṇa

prāhustajjñāḥ sthirarkṣeṣvaśubhaśubhasamānyeva lagne phalāni || 14||

drekkāṇeśe svavarge śubhakhagasahite svoccamitrarkṣage vā

tadva triṃśāṃśanāthe balavati yadi ced dvādaśāṃśādhipe vā

horānāthe tathā cennikhilaguṇagaṇo nityaśuddhapravīṇo

dīrghāyuḥ syāddayāvān sutadhanasahitaḥ kīrtimānrājabhogaḥ || 15||

māndistharāśipatisaṅgatasutrikoṇaṃ

tasyāṃśarāśipatisaṃyutamaṃśakoṇam |

lagnaṃ vadanti gulikāṃśakarāśikoṇaṃ

tadvadvidhau balayute śaśinaiva vidyāt || 16||

kuryādātmasuhṛddṛgāṇagaśaśī kalyāṇarūpaṃ guṇaṃ

śreyāṃsyuttamavargajastvaparagastannāthajātān guṇān |

svatriṃśāṃśagatā grahā vidadhate tatkārakatvoditaṃ

tatraiko'pi suhṛdgrahekṣitayutaḥ svocce'rthayuktaṃ nṛpam || 17||

svocce pradīptaḥ sukhitastrikoṇe svasthaḥ svagehe muditaḥ suhṛbhe |

śāntastu saumyagrahavargayuktaḥ śakto mato'sau sphuṭaraśimajālaḥ || 18||

grahābhibhūtaḥ sa nipīḍitaḥ syāt khalastu pāpagrahavargayātaḥ |

suduḥkhitaḥ śatrugṛhe grahendro nīce'tibhīto vikalo'stayātaḥ || 19||

pūrṇaṃ pradīptā vikalāstu śūnyaṃ madhye'nupātācca śubhaṃ krameṇa |

anukrameṇāśubhameva kuryurnāmānurūpāṇi phalāni teṣām || 20||

\medskip\hrule\medskip

          caturtho'dhyāyaḥ

             graha bala

vīryaṃ śaḍvidhamāha kālajabalaṃ ceabalaṃ svoccajaṃ

digviryaṃ tvayanodbhavaṃ diviṣadāṃ sthānodbhavaṃ ca kramāt |

niśyārendusitāḥ pare divi sadā jñaḥ śuklapakṣe śubhāḥ

kṛṣṇe'nye ca nijābdamāsadinahorāsvaṅdhrivṛdhaddhyā kramāt || 1||

rākācandrasya ceābalamudagayate bhāsvato vakragānāṃ

yuddhe codaksthitānāṃ sphuṭabahularucāṃ svoccavīryaṃ svatuṅge |

digvīryaṃ khe'rkabhaumau suhṛdi śaśisitau vidgurū lagnagau

cenmande'ste yāmyamārge budhaśaniśaśino'nye'yanākhye parasmin || 2||

svoccasvarkṣasuhṛdgṛheṣu balinaḥ ṣaṭsu svavargeṣu vā

proktaṃ sthānabalaṃ catuayamukhātpūrṇārddhapādāḥ kramāt |

madhyādyantakaṣaṇḍamartyavanitāḥ kheṭā baliāḥ kramāt

mandārajñagurūśanobjaravayo naije bale varddhanāḥ || 3||

vakraṃ gato ruciraraśmimasamahapūrṇo

nīcāribhāṃśasahito'pi bhavetsa kheṭaḥ |

vīryānivatastuhinaraśmirivoccamitra\-

svakṣetrago'pi vibalo hatadīdhitiścet || 4||

tuṅgasthā balino'khilāśca śaśinaḥ ślāghyaṃ hi pakṣodbhavaṃ

bhānordigbalamāha vakragamane tarāgrahāṇāṃ balam |

karkyukṣājaghaṭāligohirabalāntyokṣāśvipāścātyagaḥ

ketustatpariveṣadhanvasu balī cendvarkayogo niśi || 5||

rūpaṃ mānuṣabhe'libhe'ṅdhrerapareṣvarddhaṃ balaṃ syāttanoḥ

tulyaṃ svāmibalena copacayage nāthe'tivīryotkaṭam |

svāmīḍyajñayutekṣite kaviyute cānyairayuktekṣite

śarvaryāṃnniśi rāśayo'hani pare vīryānvitāḥ kīrtītāḥ || 6||

svocce pūrṇaṃ svatrikoṇe tripādaṃ svakṣetra'rddhaṃ mitrabhe pāddamava |

dviṭkṣetre'lpaṃ nīcage'staṃ gate'pi kṣetraṃ vīryaṃ niṣphalaṃ syād grahānām || 7||

kendre grahāṇāmuditaṃ balaṃ yatsukhe bhavasyastagṛhe vilagne |

uparyuparyuktapadakrameṇa balābhivṛddhi hi vikalpayanti || 8||

śreṣṭheti sā saptamadṛṣṭireva sarvatra vācyā na tathā'nyadṛṣṭiḥ |

yogādiṣu nyūnaphalapradeti viśeṣadṛṣṭirna tu kaiściduktā || 9||

naisargigaṃ śatrusuhṛttvameva bhavetpramāṇaṃ phalakāri samyak |

tātkālikaṃ kāryavaśena vācyaṃ tacchatrumitratvamanityameva || 10||

niḥśeṣadoṣaharaṇe śubhavarddhane ca

vīryaṃ guroradhikamastyakhilagrahebhyaḥ |

tadvīryapādadalaśaktibhṛtau jñaśukrau

cāndraṃ balaṃ tu nikhilagrahavīryabījam || 11||

candrakriyādi

janmarkṣavighatī nītairjñānāṅgairnanayairbhajet |

labdhāścandrakriyāvasthāvelākhyāmstanphalaṃ kramāt || 12||

candrakriyā phala

sthānādbhrāstapsvī  parayuvatirato dyūtakṛddhastimukhyā\-

rūḍhaḥ siṃhāsanastho narapatirarihā daṇḍanetā guṇī ca |

niṣprānaśchinnamūrddhā kṣatakaracaraṇo bandhanastho vinaṣṭo

rājā vedānadhīte svapiti sucaritaḥ saṃsmṛto dharmakartā || 13||

sadvaṃśyo nidhisaṃgataḥ śrutakulo vyākhyāparaḥ śatruhā

rogī śatrujitaḥ svadeśacalito bhṛtyo vinaṣṭārthakaḥ |

asthānī ca sumantrakaḥ paramahībhartā sabhāryo gaja\-

trastaḥ saṃyugabhītimānatibhayo līnonnadātāgnigaḥ || 14||

kṣudbādhāsahito'nnamatti vicaranmāṃsāno'strakṣataḥ

sodvāho dhṛtakanduko viharati dyūtairnṛpo duḥkhitaḥ |

śayāstho ripusevitaśca sasuhṛdyogī ca bhāryānvito

miṣṭāhī ca payaḥ piban sukṛtakṛt svasthastathāste sukham || 15||

candra\-avasthā phala

ātmasthānātpravāso mahitanṛpahito dāsatā prāṇahāni\-

rbhūpālatvaṃ svavaṃśocitaguṇanirato roga āsthānavattvam |

bhītiḥ kṣudbādhitatvaṃ yuvatipariṇayo smyaśayyānuṣākti

mṛrṣṭāśitvaṃ ca gītā iti niyamavaśātsadbhirindoravasthā || 16||

candravelā\-phala

mūrddhamayo muditatā yajanaṃ sukhastho

netramayaḥ sukhitatā vanitāviharaḥ |

ugrajvaraḥ kanakabhūṣaṇamaśrumokṣaḥ

kṣvelā naṃ nidhuvanaṃ jaṭharasya rogaḥ || 17||

krīḍā jale hasanacitravilekhane ca

kroḍaśca nṛttakaraṇaṃ ghṛtabhuktinidre |

dānakriyā daśanaruk kalahaḥ prayāṇa\-

munmattatā ca salilāplavanaṃ virodhaḥ || 18||

svocchāsnānaṃ kṣudbhayaṃ śāstralābhaṃ svaira goṣṭhī yodhanaṃ punyakarma |

pāpā cāraḥ krūrakarmā praharṣaṃ prājñairevaṃ candravelā pradiṣṭā || 19||

jātake ca muhūrte ca praśne candrakriyādayaḥ |

samyak phalapradāstasmādviśeṣeṇa vicintayet || 20||

oakṣodbhavaṃ himakarasya viśeṣśamāhuḥ

sthānodbhavaṃ tu balamapyadhikraṃ pareṣāṃ |

tatsaṃprayuktamitarairadhikādhikaṃ syā\-

danyāni tena sadṛśāni bahūni te syuḥ || 21||

balapiṃḍa

sārddhāni ṣaśatīkṣṇakaro balīyān candrastu ṣaśapañca vasundharājaḥ

saptendusūno ravivadgurostu sārddhāni pañcātha sito balī syāt || 22||

mandastu pañcaiva hi ṣaḍbalānāṃ saṃyoga evāparathānyathā syuḥ |

evaṃ grahāṇāṃ svabalābalāni vicintya samyakkathayetphalāni || 23||

lagnādikānāmadhipasya piṇḍe rūpānvite tadbalapiṇḍamāhuḥ |

gṛhasya yasyāṃ diśādigbalaṃ syāttadbhāvavīrya sahitasya dṛṣṭyā || 24||

paṃcamo'dhyāya

karmājīva prakaraṇa

arthāptī kathayedvilagnaśaśinoḥ prābalyataḥ khecareḥ

karmasthaiḥ pātṛmātṛśātravasuhṛdbrhātrādibhaḥ strīdhanāt |

bhṛtyādvā dinanāthalagnaśaśināṃ madhye balīyāṃstataḥ

karmeśasthanavāmśarāśipavaśādvṛttiṃ jagustadvidaḥ || 1||

phaladrumairmantrajapaśca śāṭhyāddyūtānṛtaiḥ kaṃbalabheṣajādyaiḥ

dyātukriyādvā kṣitipālapūjyājjīvatyasau paṅkajavallabhāṃśe || 2||

jalodbhavānāṃ krayavikrayeṇa kṛṣikriyāgomahiṣīsamutthaiḥ |

tīrthāṭanādvā vanitāśrayādvā niśākarāṃśe vasanakrayādvā || 3||

bhaumāṃśake dhāturaṇaprahārairmahānasādbhūmivaśātsuvarṇāt |

paropatāpāyudhasāhasairvā mlecchāśrayātsūcakacoravṛtyā || 4||

kāvyāgamairlekhakalipyupāyairjyotirgaṇajñānavaśādbudhāṃśe |

parārthavedādhyayanājjapācca purohitavyājavaśātpravṛttiḥ || 5||

jīvāṃśake bhūsuradevatānāṃ samāśrayādbhūmipatiprasādāt |

purāṇaśāstrāgamanītimārgāddharmopadeśena kusīdavṛtyā || 6||

strīsaṃśrayādgomahiṣīgajāśvaistauryatrikairvā rajataiśca gandhaiḥ |

kṣīrādyalaṅkārapaṭīpaṭadyaiḥ śukrāṃśake'mātyaguṇaiḥ kavitvāt || 7||

śanyaṃśake mūlaphalaiḥ śrameṇa preṣyaiḥ khalainīrcadhanaiḥ kudhānyaiḥ |

bhārodvahātkutsiramārgavṛtyā śilpādibhirdārumayairvadhādyaiḥ || 8||

aṃśeśe balavatyayatnasaṃprāptiṃ baloneśape

svalpaṃ proktaphalaṃ bhavedudayataḥ karmarkṣadeśe phalam |

aṃśasyoktadiśaṃ vadetpatiyute dṛṣṭe svadeśe phalaṃ

satyanyaiḥ paradeśajaṃ tadadhipasyāṃśe svadeśe sthire || 9||

\medskip\hrule\medskip

          ṣaṣṭo'dhyāyaḥ

             yogādhyāya

rucakabhadrakahaṃsakamālavāḥ saśaśakā iti pañca ca kīrtitāḥ |

svabhavanoccagateṣu catuṣṭaye kṣitisutādiṣu tān kramaśo vadet || 1||

dīrghāsyo bahusāhasāptavibhavaḥ śūro'rihantā balī

gārviṣṭo rucake pratītaguṇavān sanāpatirjitvaraḥ |

āyuṣmān sakuśāgrabuddhiramalo vidvajjanaślādhito

bhūpo bhadrakayogajo'tivibhavaścāsthānakolāhalaḥ || 2||

haṃse sadbhirabhraṣṭutaḥ kṣitipatiḥ śaṅkhabjamatsyāṅkuśai\-

ścihnaiḥ pādakarāṅkitaḥ śubhavapurmṛṣṭānnabhugdhārmakaḥ |

puṣṭāṅgo dhṛtimāndhanī sutavadhūbhāgyānvito vardhano

mālavye sukhabhuksuvāhanayaśā vidvānprasannendriyaḥ || 3||

śastaḥ sarvajanaiḥ subhṛtyabalavān grāmādhipo vā nṛpo

durvṛttaḥ śaśayogajo'nyavanitāvittaḥ saukhyavān |

lagnendvorapi yogapañcakamidaṃ sāntrājyasiddhipradaṃ

teṣvekādiṣu bhāgyavān nṛpasamo rājā nṛpendro'dhikaḥ || 4||

vidhostu sunaphānaphādhurudhurāḥ svariḥphobhaya\-

sthitairvaṃravibhirgrahairitarathā tu kemadrumaḥ |

himatviṣi catuṣṭaye grahayute'tha kemadrumo

na hīti kathito'thavā himakarādgrahaiḥ kendragaiḥ || 5||

svayamādhigatavittaḥ pārthivastatsamo vā

bhavati hi sunaphāyāṃ dhīdhanakhyātimāṃśca |

prabhuragadaśarīraḥ śīlavān khyātakīrti\-

rviṣayasukhasuveṣo nirvṛtaścānaphāyām || 6||

utpannabhogasukhabhāgdhanavāhanāḍhya\-

styāgānvito dhurudhurāprabhavaḥ sabhṛtyaḥ |

kemadrume malinaduḥkhitanīcaniḥsvāḥ

preṣyāḥ khalāśca nṛpaterapi vaṃśajātāḥ || 7||

hitvenduṃ śubhaśubhasivevāsyubhayacaryākhyāḥ svariḥphobhaya\-

sthānasthaiḥ savituḥ śubhaiḥ syuraśubhaiste papasaṃjñāḥ smṛtāḥ |

satpārśve śubhakartarītyudayabhe pāpestu pāpāhvayo

lagnādvittagataiḥ śubhaistu suśubho yogo na pāpekṣitaiḥ || 8||

jātaḥ syāt subhagaḥ sukhī guṇanidhirdhīro nṛpo dhārmiko

vikhyātaḥ sakalapriyo'tiśubhago dātā mahīśapriyaḥ |

cārvaṅgaḥ priyavākprapañcarasiko vāgmī yaśasvī dhanī

vidyādatra suvesivāsyubhayacaryakhyeṣu pādakramāt || 9||

anyāyājjananindako hatarucirhīnapriyo durjano\-

māyāvī paranindakaḥ khalayuto durvṛttaśāstrādhikaḥ |

loke syādapakīrtiduḥkhitamanā vidyārthabhāgyaiścyuto

jātaścāśubhavesivāsyubhayacaryakhyeṣu pādakramāt || 10||

jaivātṛko vibhayarogaripuḥ ukhī syā\-

dāḍhyaḥ śriyā ca śubhakartariyoga jātaḥ |

niḥsvo'śucirvisukhadārasuto'ṅgahīnaḥ

syātpāpakartaribhavo'ciramāyureti || 11||

ācāravān dharmamtiḥ prasannaḥ

saubhāgyavān pārthivamānanīyaḥ |

mṛdusvabhāvaḥ smitabhāṣaṇaśca

dhanī bhaveccāmalayogajātaḥ || 12||

suśubhe śubhakartaryāṃ vesyādau sunabhādivat |

śubhaiḥ kramātphalaṃ jñeyaṃ viparītaṃasadgrahaiḥ || 13||

ojeṣvarkendulagnānyajani divi pumaṃścenmahābhāgyayogaḥ

strīṇāntadvyatyayesyācchaśini suraguroḥ kendrage kesarīti |

jīvantyāṣṭarisaṃsthe śaśini tu śakaṭaḥ kendrage nāsti lagnā\-

ccandre kendrādige'rkādadhamasamavariṣṭhākhyayogāḥ prasiddhaḥ || 14||

mahābhagye jātaḥ sakalanayanānandajanako

vadānyo vikhyātaḥ kṣitipatiraśītyāyuramalaḥ |

vadhūnāṃ yoge'smin sati dhanasumāṅgalyasahitā

ciraṃ putraiḥ pautraiḥ śubhamupagatā sā sucaritā || 15||

kesarīva ripuvargatihantā prauḍhavāk sadasi rājasavṛttaḥ |

dīrghajīvyatiyaśāḥ paṭibuddhistejasā jayati kesariyoge || 16||

kvacitkvacidbhāgyaparicyutaḥ sanpunaḥ punaḥ sarvamupaiti bhāgyam |

loke'prasiddho'parihāryamantaḥ śalyaṃ prapannaḥ śakaṭe'tiḥukhī || 17||

kaṣṭamadhyamavarāhvayayoge dravyavāhanayaśaḥ sukhasaṃpat |

jñānadhīvinaya naipuṇavidyātyāgabhogajaphalānyapi tadvat || 18||

candrādvā vasumāṃstathopacayagairlagnātsamastaiḥ śubhai\-

ścandrāvdyomnymalāhvayaḥ śubhakagairyogo vilagnādapi |

janmeśe sahite vilagnapatinā kendre'dhimitrarkṣage

lagnaṃ paśyati kaścidatra balavānyyogo bhavetpuṣkalaḥ || 19||

tiṣṭheyuḥ svagṛhe sadā vasumati dravyāṇyanalpānyapi

kṣmeśaḥ syādamale dhanī sutayaśaḥ saṃpadyuto nītimān |

śrīmān puṣkalayogajo nṛpavaraiḥ saṃmānito viśrutaḥ

svākalpāmbarabhūṣitaḥ śubhavacāḥ sarvottamaḥ syātprabhuḥ || 20||

sarve pañcasu ṣaṭsu saptasu śubhā mālāśca paṅktyā sthitā

yadyevaṃ mṛtiṣadvyayādiṣugṛheṣvatrāśubhākhyāḥ smṛtāḥ |

svarkṣocce yadi koṇakaṇṭakayutau bhāgyeśaśukrāvubhau

lakṣmyākhyo'tha tathāvidhe himakare gaurīti jivekṣite || 21||

janādhikārī kṣitipālaśasto bhogī pradātā parakāryakartā |

bandhupriyaḥ satsutadārayuktoṃdhiraḥ sumālāhvayayogajātaḥ || 22||

kumārgayukto'śubhamālikākhye duḥkhī pareṣāṃ vadhakṛt kṛtaghnaḥ |

syātkātaro bhūsurabhaktihono lokābhiśaptaḥ kalahapriyaḥ syāt || 23||

nityaṃ maṅgalaśīlyā vanitayā krīḍatyarogī dhanī

tejasvī svajanān surakṣati mahālakṣmīprasādālayaḥ |

śreṣṭhāndolikayā prayāti turagastamberamadhyāsito

lokānandakaro mahīpativaro dātā ca lakṣmībhavaḥ || 24||

sundaragātraḥ ślāghitagotraḥ pārthivamitraḥ sadguṇaputraḥ |

paṅkhajavaktraḥ saṃstutarjatro rājati gaurīyogasamutthaḥ || 25||

śukravākpatisudhākarātmajaiḥ kendrakoṇasahitairdvitīyagaiḥ |

svoccamitrabhavaneṣu vākpatau vīryage sati sarasvatīritā || 26||

dhīma nnāṭakagadyapadyagaṇanālaṇkāraśāstreṣvayaṃ

niṣṇātaḥ kavitāprabandharacanāśāstrārthapāraṃgataḥ |

kīrtyākāntajagattrayo'tidhaniko dārātmajairanvitaḥ

syāt sārasvatayogajo nṛpavaraiḥ saṃpūjito bhāgyavān || 27||

lagnādhīśvarabhāskarāmṛtakarāḥ kendratrikoṇāśritāḥ

svoccasvarkṣasuhṛdgṛhānupagatāḥ śrīkaṇṭhayogo bhavet |

tadvadbhārgavabhāgyanāthaśaśijāḥ śrīnāthayogastathā

vāgīśātmapasūryajā yādi tadā vairiñciyogastataḥ || 28||

rudrākṣābharaṇo vibhūtidhavalacchāyo mahātmā śivaṃ

dhyāyatyātmani santataṃ suniyamaḥ śaivavrate dīchitaḥ

sādhūnāmupakārakaḥ paramateṣveva nasūyo bhavet

tejasvī śivapūjayā pramuditaḥ śrīkaṇṭhayogodbhavaḥ || 29||

lakṣmīvān sarasokticāṭunipuṇo nārāyaṇāṅkāṇkitaḥ

tannāmāṅkitahṛdyapadyamaniśaṃ saṃkīrtayan sajjaneḥ |

tadbhaktāpacitau prasannavadanaḥ satputradārānvitaḥ

sarveṣaṃ nayanapriyo'tisubhagaḥ śrīnāthayogodbhavaḥ || 30||

brahmjñānaparāyaṇo bahumatirvedapradhāno guṇī

hṛṣṭo vaidikamārgato na calati prakhyātaśiṣyavrajaḥ |

saumyoktirbahuvittadāratanayaḥ sadbhrahmatejojvalandī\-

rghayurkjitendriyo natanṛpo vairiñciyogodbhavaḥ || 31||

anyonyaṃ bhavanasthayorvihagayorlagnādirihphāntakaṃ

bhāvādhīśvaryoḥ krameṇa kathitāḥ ṣaṭṣaṣṭiyogā janaiḥ |

triśaddainyamudīritaṃ vyayaripucchidrādināthotthitā\-

stvaṣṭau śauryapateḥ khalā nigaditāḥ śeṣā mahākhyāḥ smṛtāḥ || 32||

mūrkhaḥ syādapavādako duritakṛnnityaṃ sapatnārditaḥ

krūroktiḥ kiladainyajaścalamatirvicchinnakāryodyamaḥ |

udvṛttaśca khale kadācidakhilaṃ bhāgyaṃ labhetākhilaṃ

saumyokttiśca kadācidevamaśubhaṃ dāridryaduḥkhadikam || 33||

śrīkaṭakṣanilayaḥ prabhurāḍhyaścitravastrakanakābharaṇaśca |

parthivāptabahumānarasamājño yānavittasutavāṃśca mahākhye || 34||

lagnādhipāptabhapatisthitarāśināthaḥ

svoccasvabheśu yadi koṇacatuṣṭayasthaḥ

yogaḥsa kahala iti prathito'thattadvat

lagnādhipāptabhaptiryadi parvatākhyaḥ || 35||

vārddhiṣṇurāryaḥ sumatiḥ prasannaḥ kṣemaṅkaraḥ kāhalajo nṛmānyaḥ |

sthirāryasaukhyaḥ sthirakāryakarttā kṣitīśvaraḥ parvatayogajātaḥ || 36||

dharmakarmabhavanādhipatī dvau saṃyutau mahitabhāvagatau |

rājayoga iti tadvadiha syāt kendrakoṇayutiryati śaṅkhaḥ || 37||

bherīśaṅkhapraṇādrairdhṛtamṛdupaṭikājātavṛttatapatro

hastyaśvāndolikādyaiḥ saha magadhakutaprastutirbhūmipālaḥ |

nānārūpohārasphuritakarayutaiḥ prārthitaḥ sajjanaiḥ syādrājā

syākchaṅkhayoge bahuvaravanitābhogasampattipūrṇaḥ || 38||

saṃkhyāyogāḥ saptasaptarkṣasaṃsthairekāpāyādvallakīdāmapāśam |

kedārākhyaḥ śūlayogo yugaṃ ca golaścānyān pūrvamuktānvihāya || 39||

vīṇāyoge nṛttagītapriyo'rthī dāmni tyāgībhūtiścopakārī |

pāśe bhogī sārthasacchīlabandhuḥ kedārākhye śrīkṛṣikṣetreyuktaḥ || 40||

śūle hiṃstraḥ krodhaśīlo daridraḥ pāṣaṇḍī syād dravyahīno yugākhye |

nisvaḥ pāpī mlecchayuktaḥ kuśilpī gole jātaścālaso'lpāyureva || 41||

saumyairindordyūnaṣaḍrandhrasaṃsthaistadvallagnātsaṃsthitairvādhiyogaḥ |

netā mantrī bhūpatiḥ syātkrameṇa khyātaḥ śrimāndīrghajīvī manasvī || 42||

adhiyogabhavo nareśvaṃraḥ sthirasaṃpadbahubandhupoṣakaḥ |

amunā ripavaḥ parājitāhciramāyurlabhate prasiddhatām || 43||

bhāvaiḥ saumyayutekṣitaistadadhipaiḥ susthānagairbhāsvaraiḥ

svoccasvarkṣagatairvilagnabhavanādyogāḥ kramāddvādaśa |

saṃjñāścāmaradhenuśauryajaladhicchatrāstraka māsurā\-

bhāgyakhyātisupārijātamusalāstajjñairyathā kīrtitāḥ || 44||

pratyahaṃ vrajati vṛdimudagraṃ śuklacandra iva śobhanaśīlaḥ |

kīrtimān janapatiścirajīvī śrīnidhirbhavati cāmarajātaḥ || 45||

sānnapānnavibhavo'khilavidyā puṣkalodhikakuṭumbavibhūtiḥ |

hemaratnadhanadhānyasaṃriddho rājarāja iva rājati dhenau || 46||

kīrtimadbhiranujairabhiṣṭuto lālito mahitavikramayuktaḥ

śauryajo bhavati rāma ivāsau rājakāryanirato'tiyaśasvī || 47||

gosaṃpaddhanadhānyśobhisadanaṃ bandhuprapurṇaṃ vara\-

strīratnāmbarabhuṣaṇāni mahitasthānaṃ ca sarvottamam |

prāpnotyambuhiyogajaḥ sthirasukho hastyaśvayānādigo

rājeḍyo dvijadevakāryanirataḥ kūpaprapākṛtpathi || 48||

susaṃsārasaubhāgyasantānalakṣmī nivāso yaśasvī śubhāṣī manīṣī |

amātyo mahīśasya pūjyo dhanāḍhyaḥ sphurattīkṣṇabuddhirbhavecchatrayoge || 49||

śatrūn baliṣṭhān balavannigṛhya krūrapravttyā sahito'bhimānī |

vraṇaṅkitaṅgaśca vivādakārī syādastrayoge dṛḍhagātrayuktaḥ || 50||

paradāraparāṅmukho bhavedvaradārātmajabandhusaṃśritaḥ |

janakādadhikaḥ śubhairguṇairmahanīyāṃ śriyameti kāmajaḥ || 51||

hantyanyakāryaṃ piśunaḥ svakāryaparo daridraśca durāgrahī syāt |

svayamkṛtānarthaparaṃparārtaḥ kukarmakṛccāsurayogajātaḥ || 52||

cañcaccāmaravādyaghoṣanibiḍāmāndolikāṃ śāśvatī

lakṣmī prāpya mahājanaiḥ kṛtanatiḥ syāddharmamarge sthitaḥ |

prīṇātyeṣa pit•n surāndvijagaṇāṃstattatpriyaiḥ pūjanaiḥ

svācāraḥ svakulodvahaḥ suhṛdayaḥ syādbhāgyayogodbhavaḥ || 53||

satkriyāṃ sakalalokasaṃmatāmācarannavati sajjannānnṛpaḥ |

putramitradhanadārabhāgyavān khyātijo bhavati lokaviśrutaḥ || 54||

nityamaṅgalayutaḥ pṛthivīśaḥ saṃcitārthanicayaḥ sukuṭumbī |

satkathāśravaṇabhaktrabhijño pārijātajananaḥ śivatātiḥ || 55||

kṛcchralabdhadhanavān pirabhūto lolasaṃpaducitavyayaśīlaḥ |

svargameva labha'ntetyadaśāyāṃ jālmako musalajaścapalaśca || 56||

duḥsthairbhāvagṛheśvarairaśubhasaṃyuktekṣitairvā kramā\-

dbhāvaiḥ syustvavayoganiḥsvamṛtayaḥ proktāḥ kuhūḥ pāmaraḥ |

harṣo duṣkṛtirityathāpi saralo nirbhāgyaduryogakau

yogā dvādaśa te daridra vimale proktāvipaścijjanaiḥ || 57||

aprasiddhiratiduḥsahadainyaṃ svalpamāyuravamānamasadbhiḥ |

saṃyutaḥ kucaritaḥ kutanuḥ syāccañcalasthitirihāpyavayoge || 58||

suvacanyaśūnyo viphalakuṭumbaḥ kujanasamājaḥ kudaśanacakṣuḥ |

matisutavidyā vibhavavihino ripuhṛtavittaḥ prabhavati niḥsve || 59||

ariparibhūtaḥ sahajavihīno manasivilajjo hatabalavittaḥ |

anucitakarmaśramaparikhinno vikṛtiguṇaḥ syāditi mṛtiyoge || 60||

mātṛvāhanasuhṛtsukhabhūṣabandhurbhivirahitaḥ sthitiśūnyaḥ |

sthānamāśritamanena hanaṃ syāt kustriyāmabhirataḥ kuhuyoge || 61||

duḥkhajīvyanṛtavāgavivekī vañcako mṛtasuto'pyanapatyaḥ |

nāstiko'lpakujanaṃ bhajate'sau ghasmaro bhavati pāmarayoge || 62||

sukhabhogabhāgyadṛḍhagātrasaṃyuto nihatāhito bhavati pāpabhīrukaḥ

prathitapradhānajanavallabho dhanadyutimitrakīrtisutavāṃścai harṣajaḥ || 63||

svapatnīviyogaṃ parastrīratīcchā durālokamadhvānasaṃcāravṛtiḥ |

pramehādiguhyārtimurvīśapīḍāṃ vadedduṣkṛtau bandhudhikkāraśokam || 64||

dīrghayuṣmān dṛḍhamatirabhayaḥ śrīmānvidyāsutadhanasahitaḥ |

siddhārambho jitaripuramalo vikhyātākhyaḥ prabhavati sarale || 65||

pitrārjitakṣetregṛhādināśakṛt sādhūn gurūnnindati dharmavarjitaḥ |

pratmātijīrṇambaradhṛcca durgato nirbhāgyayoge bahuduḥkhabhājanam || 66||

śarīraprayāsaiḥ kṛtaṃ karma yattat vrajenniṣphalatvaṃ laghutvaṃ janeṣu |

janadrohakārī svakurkṣibhariḥ syāt ajasraṃ pravāsī ca duryogajātaḥ || 67||

ṛṇagrasta ugro daridrāgragaṇyo bhavetkarṇarogī ca saubhātrahīnaḥ |

akāryapravṛtto rasābhāsavādī parapreṣyakaḥ syāddaridrākhyayoge || 68||

kiñcidvyayo bhūridhanābhivṛddhiṃ prayātyayaṃ sarvajanānukūlyam |

sukhī svatantro mahanīyavṛtti gurṇaiḥ pratīto vimalodbhavaḥ syāt || 69||

chidrārivyayanāyakāḥ prabalagāḥkendrantrikoṇāśritāḥ

lagnavyomacaturthabhāgyapatayaḥ ṣaḍrandhrariḥphasthitāḥ

nirvīryā vigataprabhā yāda tadā duryoga eva smṛta\-

stadvyaste sati yogavāndhanapatirbhūpaḥ sukhī dhārmikaḥ || 70||

\medskip\hrule\medskip

          saptamo'dhyāyaḥ

             rājayoga

tryādyaih kheṭaiḥ svoccagaiḥ kendrasaṃstahiḥ svarkṣasthairvā bhūpatiḥ syātprasiddhiḥ |

pañcādyaistairanyavaṃśaprasūto'pyurvīnātho vāraṇāśvanghayuktaḥ || 1||

bhūpaḥ syurnṛpavaṃśajāstu yadi duryoge na jātāstathā

hyantārdhirnahi cetkarāddinakarājjānāḥ sphurantyeva te |

tryādyaiḥ kendragataiḥ svabhoccasahitairbhūpodbhavāḥ pārthivāḥ

martyastvanyakulodbhavāḥ kṣitipatestulyāḥ kadācinnṛpāḥ || 2||

yadyeko'pi virājitaṃśunikaraḥ susthānago vakrago

nīcastho'pi karoti bhūpasadṛśaṃ dvau va trayo vā grahāḥ |

evaṃ cejjanayanti bhūpatinamī śastāṃśarāśisthitā

stadvaccedvahavo nṛpaṃ samakuṭacchatrollasaccāmaram || 3||

dvau vā tryādyā digbalayuktā yadijātaḥ

kṣmābhṛdvaṃśe bhūmipatiḥ syājjayaśīlaḥ |

hitvā mandaṃ pañcakhagā digbalayuktā\-

ścatvāro vā bhūpatiranyānvayajo'pi || 4||

gaṇottame lagnanavāṃśakodgame niśākaraścāpi gaṇottame'pi vā |

caturgrahaiścandravirvanitaistadā nirīkṣitaḥ syādadhamodbhavo nṛpaḥ || 5||

vilagneśaḥ kendre yadi tapasi vargottamagataḥ

svatuṅge svarkṣe vā gurupatirapi syādyadi tathā |

gajaskhandhe kārtasvarakṛtavimāne'tisuṣame |

sukhāsīnaṃ bhūpaṃ janayati lasaccāmarayugam || 6||

niṣādamapi pārthivaṃ janayatīnduruccasvabhava\-

sthitagrahanirīkṣito dhavalakāmtijāllojjvalaḥ |

vihāya tanubhaṃ kalāsphuritapūrṇakāntiḥ śaśī

catuṣṭayagato nṛpaṃ janayati dvipāśvānvitam || 7||

aśvinyāmudayagato bhṛgurgrahendrai

rdṛṣṭaścejjanayati bhūpatiṃ jitārim |

nīcāryorgṛhamahapahāya vittasaṃstho

lagneśaḥ saha kavinā bahī ca bhūpam || 8||

bhaumaścedajaharicāpalagnasaṃsthaḥ

pṛthvīśaṃ kalayati mitrakheṭadṛṣṭaḥ |

karmeśo navamagataśca bhāgyanātho

madhyastho bhavati nṛpo janaiḥ praśastaḥ || 9||

cāpārddhe bhagavān sahasrakiraṇastatraiva tārādhipo

lagne bhānusute'tivīryasahitaḥ svocce ca bhūnandanaḥ |

yadyevaṃ bhavati kṣiteradhipatiḥ saṃśrutya dūraṃ bhayāt

trastā eva namanti tasya ripavo dagdhāḥ pratāpāgninā || 10||

sudhāmṛṇālopamavimbaśobhitaḥ śaśī navāṃśe nalinīpriyasya

yadi kṣitīśo bahuhastipūrṇaḥ śubhāśca kendreṣu na pāpayuktāḥ || 11||

nīcārivargarahitairvihagaistribhistu

svāṃśopagairbalayutaiḥ śubhadṛṣṭijuṣṭaiḥ |

gokṣīraśaṅkhadhavalomṛgalāñṣchanaśca

syādyasya janmani sa bhūmipatirjitāriḥ || 12||

kumudagahanabandhuṃ śreṣṭhamaṃśaṃ prapannaṃ

yadi balasamupetaḥ paśyati vyomacārī |

udayabhavanasaṃsthaḥ pāpasaṃjño na caivaṃ

bhavati manujanāthaḥ sarvabhaumaḥ sudehaḥ || 13||

jivo budho bhṛgusuto'tha niśākaro vā

dharme viśuddhatanavaḥ sphuṭaraśmijālāḥ |

mitrairnirīkṣitayutā yadi sūtikāle

kurvanti devasadṛśaṃ nṛpātiṃ mahāntam || 14||

śukreḍyau savituḥ śiśustimiyuge svocce ca pūrṇaḥ śaśī

dṛṣṭastībravilocanena dinakṛnmeṣodaye'sau nṛpaḥ |

senāyāścalanena reṇupaṭalairyasya praviṣṭe ravā\-

vastabhrāntisamākulā kamalinī saṃkocamāgacchati || 15||

nīcāristhairbhavabhavanagaiḥ paṣṭhaduścikyagairvā

saumyaiḥ svoccaṃ paramupagatairnirmalaiḥ kendragairvā |

ājñāṃ yate śiśirakiraṇe karkaṭasthe viśāyā

mekacchatraṃ tribhuvanamidaṃ yasya sa kṣatriyeśaḥ || 16||

vargottame himakaraḥ sakalaḥ sthito'ṃśe

kuryānmahīpatimapūrvayaśo'bhirāmam |

yasyāśvabṛndakhuraghātarajo'bhibhūto

bhānu prabhātaśaśino'nukaroti rūpam || 17||

kendragau yadi ca jīvaśaśāṅkau

yasya janmani ca bhārgavadṛṣṭau |

bhūpatirbhavati so'tulakīrti

nīcago yadi na kaścidiha syāt || 18||

jalacararāśinavāṃśaka industanubhavane śubhadasvakavarge |

aśubhakaraḥ khalu kaṇṭakahīno bhavati nṛpo bahuvāraṇanāthaḥ || 19||

śukro jīvanirīkṣito vitanute bhūpodbhavaṃ bhūpatiṃ

deveḍyo mṛgabhaṃ vihāya tanuyo mattebhayuktaṃ nṛpam |

kendre janmapatirbalādhikayutaḥ kuryaddharitrīrpatiṃ

dṛṣṭe vākpatinā budhe dadhati pṛthvīśāśca tacchāsanam || 20||

ekopyuccakṣetrago mitradṛṣṭaḥ

kūryadbhūpaṃ mitrayogādbhanāḍhyam |

svaṃśe sūrye svarkṣagaścandramā\-

ścedeśādhīśaṃ sāśvanāgaṃ vidhatte || 21||

mīne pūrṇajyotiṣi mitragrahadṛṣṭe candre

lokānandakaraḥ syānnṛpamukhyaḥ |

pūrṇajyotiḥ svoccagataścettuhināṃśu\-

styāgādhikyaṃ sañjanaśastaṃ jagadīśam || 22||

candre'dhimitrāṃśagate sudṛṣṭe śukreṇa lakṣmīsahito nṛpaḥ syāḥ |

tathā sthite vāsavamantridṛṣṭe pūrnāṃ dharitrīṃ paripālayetsaḥ || 23||

pāpāstriśatrubhavagā yadi janmanāthā\-

llagnāddhane kujabudhau hibuke'rkaśukrau |

karmāyalagnasahitāḥ kujamandajīvā\-

stajjñā vadanti caturastviha rājayogān || 24||

lābheśadharmeśadhaneśvarāṇāmeko'pi candragrahakendravartī |

svaputralābhādhipatirguruścedakhaṇḍasāmrājyapatitvameti || 25||

nīcabhaṃga rājayoga

nīcasthito janmani yograhaḥ syāttdrāśinātho'pi taduccanāthaḥ |

sa candralagnādyadi kendravartī rājā bhaveddhārmikacakravartī || 26||

yadyeko nīcagatattadrāśyadhipastadūccapaḥ kendre |

yasya sa tu cakravartī samastabhūpālavandyāṃdhriḥ || 27||

yasmingraśau vartate khecarastadrāśīśena prekṣitaścetsa kheṭaḥ |

kṣoṇīpālaṃ kīrtimantaṃ vidadhyāt susthānaścetkiṃpunaḥ pārthivendraḥ || 28||

nīce tiṣṭhati yastadāśrigṛhādhīśo vilagnādyadā

candrādvā yadi nīcagasya vihagasyoccarkṣanātho'thava |

kendre tiṣṭhati cetprapūrṇavibhavaḥ syāccakravartī nṛpo

dharmiṣṭho'nyamahīśavanditapadastejoyaśobhāgyavān || 29||

nīce yastasya nīcoccabheśau dvāveka eva vā

kendrasthaśceccakravartī bhūpaḥ syādbhupavanditaḥ || 30||

\medskip\hrule\medskip

          aṣṭamo'dhyāyaḥ

             bhāvāśraya phala

lagne'rke'lpakacaḥ kriyālasatamaḥ krodhī pracaṇḍonnato

mānī locanarūkṣacaḥ kṛśatanuḥ śūro'kṣamo nirghṛṇaḥ |

sphoṭākṣaḥ śaśibhe kriye satimiraḥ siṃhe niśāndhaḥ puman

daridryopahato vinaṣṭatanayo jāṃtastulāyaṃ bhavet || 1||

vigatavidyā vinayavittaṃ skhalitavācaṃ dhanagataḥ

sabalaśaurya śriyamudāraṃ svajanaśatruṃ sahajagaḥ |

janayatīmaṃ suhṛdi sūryo visukhabandhukṣitisuhṛd

bhavanasuktaṃ nṛpatisevā janakasaṃpadvyayakaram || 2||

sukhadhanāyustanayahīnaṃ sumatimātmanyaṭavigaṃ

prathitamurvīpatimaristhaḥ suguṇasaṃpadvijayagam |

nṛpaviruddhaṃ kutanumaste'dhvagamadāraṃ hyavamataṃ

hatadhanāyuḥ suhṛdamarko vigatadṛṣṭi nidhanagaḥ || 3||

vijanako'rke sautabandhustapasi devadvijamanāḥ

sasutayānastutimatiśrībalayaśāḥ khe kṣitipatiḥ |

bhavagate'rke bahudhanāyurvigataśoko janapatiḥ

pituramitraṃ vikalanetro vidhanaputro vyayagate || 4||

site candre lagne dṛḍhatanuradabhrāyurabhayo

baliṣṭho lakṣmīvān bhavati viparītaṃ kṣayagate |

dhanāḍhayo'ntarvāṇirviṣayasukhavān vāci vikalaḥ

sahotye sabhrātṛpramadabalaśauryo'tikṛpaṇaḥ || 5||

sukhī bhogī tyāgī suhṛdi sasuhṛdvāhanayaśāḥ

suputro medhāvī mṛdugatiramātyaḥ sutagate |

kṣate'lpāyuścandre'matirudararogī paribhavī

smare dṛṣṭeḥ saumyo varayuvatikānto'tisubhagaḥ || 6||

mṛtau rogyalpāyustapasi śubhadharmātmasutavān

jayī siddārambho nabhasi śubhakṛtsatpriyakaraḥ |

manasvī bahvāyurdhanatanayabhṛtyaiḥ saha bhave

vyaye dveṣyo duhkhī śaśini paribhūto'lasatamaḥ || 7||

kṣatatanuratikrūro'lpāyustanau dhanasāhasī

vacasi vimukho nirvidyārthaḥ kuje kujanāśritaḥ |

suguṇadhanavāñchūro'dhṛṣyaḥ sukhī vyanujo'nuje

suhṛdi visuhṛnmatṛkṣoṇīsukhālayavāhanaḥ || 8||

visukhatanayo'narthaprāyaḥ sute piśuno'lpadhīḥ

prabalamadanaḥ śrīmān khyāto ripau vijayī nṛpaḥ |

anucitakaro rogārto'stedhvago nṛtadāravān

kutanuradhano'lpāyuśchidre kuje jananinditaḥ || 9||

nṛpasuhṛdapi dveṣyo'tātaḥ śubha janaghatako

nabhasi nṛpati krūro dātā pradhānajanastutaḥ |

dhanasukhayuto'śokaḥ śūro bhave suśīlaḥ kuje

nayanavikṛtaḥ krūro'dāro vyaye piśuno'dhamaḥ || 10||

dīrghayurjanmani jñe madhuracaturavāk sarvaśāstrārthabodhaḥ

syādbuddhyopārjitasvaḥ kaviramalavacā vāci miṣṭānnabhoktā

śaurye śūraḥ samāyuḥ susahajasahinaḥ saśramo dainyayuktaḥ

saṃkhyāvaṇ cāṭuvākyaḥ suhṛdi sukrasuhṛtkṣetradhānyārthabhogī || 11||

vidyāsaukhyapratāpaḥ pracurasutayuto māntrikaḥ pañcamasthe

jātakrodho vivādirdvīṣi ripubalahantālaso niṣṭhuroktiḥ |

prājño'ste cāruveṣaḥ sasakalamahimā yāti bhāryāṃ savittāṃ

vikhyātākhyaścirāyuḥ kulabhṛdadhipatirjñe'ṣṭama daṇdanetā || 12||

vidyārthācāradharmaiḥ saha tapasi budhe syātpravīṇo'tivāgmī

siddhārambhaḥ suvidyābalamatisukhasatkarmasatyānvitaḥ khe |

bahvāyuḥ satyasandho vipuladhanasukhī lābhage bhṛtyayukto

dīno vidyāvihīnaḥ paribhava sahito'ntye nṛśaṃso'lasaśca || 13||

śobhāvān sukṛtī cirāyurabhayo lagne surau sātmajo

vāgmī bhojanasāravāṃśca sumukho vite dhanī kovidaḥ

sāvajñaḥ kṛpaṇaḥ pratītasahajaḥ śaurye'ghakṛdduṣṭadhī\-

rbandhau matṛsuhṛtparicchadasutastrīsaukhyadhānyānvitaḥ || 14||

putraiḥ kleśayuto mahīśasacivo dhīmān sutasthe gurau

ṣaṣṭhe syādalaso'rihā paribhavī mantrābhicāre paduḥ |

satpatnīsutavānmade'tisubhagastātādudāro'dhiko

dīno jīvati sevayā kaluṣabhagdīrghayurijye'ṣṭame || 15||

khyātaḥ san sacivaḥ śubhe'rthasutavān syāddharmakāryotsukaḥ

svācāraḥ suyaśā nabhasyatidhanī jive mahīśapriyaḥ |

āyasthe dhaniko'bhayo'lpatanayo jaivātṛko yānago

dveṣyo dhikkṛtavāgvyaye vitanayaḥ sādho'lasaḥ sevakaḥ || 16||

tanau sutanudṛkpriyaṃ sukhinameva dīrghayuṣaṃ

karoti kavirarthagaḥ kavimanekavittānvitam |

vidārasukhasampadaṃ kṛpaṇamapriyaṃ vikrame

suvāhanasumandirābharaṇa vastragandhaṃ sukhe || 17||

akhaṇḍitadhanaṃ nṛpaṃ sumatimātmaje sātmajaṃ

viśatrumadhanaṃ kṣete yuvatidūṣitaṃ viklavaṃ |

subhāryamasatīrataṃ nṛtakalatramāḍhyaṃ made

cirāyuṣamilādhipaṃ dhaninamaṣṭame saṃsthitaḥ || 18||

sadārasuhṛdātmajaṃ kṣitipalabdhabhāgyaṃ śubhe

nabhasyatiyaśaḥ suhṛtsukhitavṛttiyuktaṃ prabhum

dhanāḍhyamitarāṅganāratamanekasaukhyā bhave

bhṛgurjanayati vyaye saratisaukhyavittadyutim || 19||

svocce svakīyabhavane kṣitipālatulyo

lagne'rkaje bhavati deśapurādhināthaḥ |

śeṣeṣu dukhaparipīḍita eva bālye

dāridryaduḥkhavaśago malino'lasaśca || 20||

vimukhamadhanamarthe'nyāyavantaṃ ca paścā

ditarajanapadasthaṃ yānabhogārthayuktam |

vipulamatimudāraṃ dārasaukhyaṃ ca śaurye

janayati raviputraścālasaṃ viklavaṃ ca || 21||

duḥkhī syādgṛhayānamātṛviyuto bālye sarugbandhubhe

bhrānto jñānasutārthaharṣarahito dhīsthe śaṭo durmatiḥ |

bahvāśī draviṇānvito ripuhato dhṛṣṭaśca mānī ripo

kāmasthe ravije kudāranirato niḥsbo'dhvago vihvalaḥ || 22||

śravaiścare mṛtisthite malīmaso'śaṃso'vasuḥ |

karāladhīrbubhukṣitaḥ suhṛñjanavamānitaḥ || 23||

bhāgyārthatmajatātadharmarahito mande śubhe durjano

mantrī vā nṛpatirdhanī kṛṣiparaḥ śūraḥ prasiddho'mbare

bahvāyuḥ sthirasaṃpadāyasahitaḥ śūro virogo dhanī

nirlajjārthasuto vyaye'ṅgavikalo mūrkho ripūtsāritaḥ || 24||

lagne'hāvacirāyurarthabalāvānūrdhvaṅgarogānvita\-

śchannoktirmukharugghṛṇī nṛpadhanī vitte saroṣaḥ sukhī |

mānī bhrātṛvirodhako dṛḍhamatiḥ śaurye cirāyurdhanī

mūrkho veśmani duḥkhakṛtsasuhṛdalpāyuḥ kadācitsukhī || 25||

nāsodyadvacano'sutaḥ kaṭhinahṛdrāhau sute kukṣiru\-

gdviṭkrūragrahapīḍitaḥ sagudarupachrīmāṃścirāyuḥ kṣate |

strīsaṃgādadhano made'tha vidhuro'vīryaḥ svatantro'lpadhī\-

randhre'lpāyuraśuddhikṛcca vikalo vātāmayo'lpātmajaḥ || 26||

dharmasthe pratikūlavāggaṇapuragrāmādhipo'puṇyavān

khyātaḥ khe'lpasuto'nyakāryanirataḥ satkarmahīno'bhayaḥ |

śrīmānnātisutaścirāyurasure labhe sakarṇāmayaḥ

pracchannāgharato bahuvyayakaro riḥphe'mburukpīḍitaḥ || 27||

lagne kṛtaghnamasukhaṃ piśunaṃ vivaṇaṃ

sthānacyutaṃ vikaladehamasatsamājam |

vidyārthahīnamadhamoktiyutaṃ kudṛṣṭiṃ

pātaḥ parānnanirataṃ kurute dhanasthaḥ || 28||

āyurbalaṃ dhanayaśā pramadānnasaukhyaṃ

ketau tṛtiyabhavane sahajapraṇāśam

bhūkṣetrayānajananīsukhajanmabhūmi\-

nāśaṃ sukhe paragṛhasthitimeva datte || 29||

putrakṣayaṃ jaṭhararogapiśācapīḍāṃ

durbuddhimātmani khalaprakṛtiṃ ca pātaḥ |

audāryamuttamaguṇaṃ dṛḍhatāṃ prasiddhiṃ

ṣaṣṭhe prabhutvamarimadarnamiṣṭasiddhim || 30||

dyūne'vamānamasatīratimāntrarogaṃ

pātaḥ svadāraviyutiṃ madadhātuhānim

svalpāyuriṣṭavirahaṃ kalahaṃ ca randhre

śastrakṣataṃ sakalakāryavirodhameva || 31||

pāpapravṛttamaśubhaṃ pitṛbhāgyahīnaṃ

dāridrayamāryajanadūṣaṇamāha dharme |

satkarmavighnamaśucitvamavadyakṛtyaṃ

tejasvinaṃ nabhasi śauryamatiprasiddhim || 32||

lābhe'rthasaṃcayamanekaguṇaṃ subhogaṃ

saddravyasopakaraṇaṃ sakalārthasiddhim |

pracchannapāpamadhamavyayamarthanāśaṃ

riḥphe viruddhagatimakṣirujaṃ ca pātaḥ || 33||

udayarkṣaśasphuṭatulyāṃśe nivasan pūrṇaṃ phalamādhatte

śanivadrāhuḥ kujavatketuḥ phaladātā syādiha saṃproktaḥ || 34||

bhāvasamāṃśakasaṃsthā bhāvaphalaṃ pūrṇameva kalayanti |

nyūnādhikāṃśavaśataḥ phalavṛddhihlasitā vācyā || 35||

\medskip\hrule\medskip

          navamo'dhyāyaḥ

             rāśiphala

vṛttekṣaṇo durbalajānurugro bhīrurjale syāllaghubhuk sukāmī |

saṃcāraśīlaścapalo'nṛtoktivrarṇāṇkitāṇgaḥ kriyabhe prajātaḥ || 1||

pṛthūruvaktraḥ kṛṣikarmakṛtsyān\-

madhyāntasaukhyaḥ pramadāpriyaśca |

syāgī kṣamī klesasahaśca gomān

pṛṣṭhāsyapaśver'ṇkayuto pṛṣotthaḥ || 2||

śyamekṣaṇaḥ kuñcitamurddhajaḥ strīkrīḍānuraktaśca pareṇgitajñaḥ |

uttuṇganāsaḥ priyagītanṛtto vasan sadāntaḥ sadane ca yugme || 3||

strīnirjitaḥ pīnagalaḥ samitro bahvālayastuṇgakaṭirdhanāḍhyaḥ |

hlasvaśca vakro drutagaḥ kulīre medhānvitastoyarato'lpaputraḥ || 4||

piṇgokṣaṇaḥ sthūlahanurviśālavaktro'bhimānī saparākramaḥ syāt |

kupyatyakārye vanaśailagāmi māturvidheyaḥ sthiradhīrmṛgendre || 5||

srastāṃsabāhuḥ paravittagehaiḥ saṃpūjate satyarataḥ priyoktiḥ |

vrīḍālasākṣaḥ suratapriyaḥ syācchāstrārthviccālpasuto'ṇganāyām || 6||

calatkṛśāṇgo'lpasuto'tobhakto devadvijānāmaṭano dvināmā |

prāṃśuśca dakṣaḥ krayavikrayeṣu dhīro'dayastaulini madhyavādī || 7||

vṛttorujaṇḍhaḥ pṛthunetravakṣā

rogī śiśutve gurutātahīnaḥ |

krūrakriyo rājakulābhimukhyaḥ

kīṭe'bjarekhāṇkitapāṇipādaḥ || 8||

dīrghāsyakaṇṭhaḥ pṛthukarṇanāsaḥ

karmodyataḥ kubjatanunṛpeṣṭaḥ |

prāgalbhyavāktyāgayuto'rihantā

sāmnaikasādhyo'śvibhavo balādhayaḥ || 9||

adhaḥ kṛśaḥ sattvayuto gṛhīta\-

vākyo'laso'gamyajarāṇganeṣṭaḥ

dharmadhvajo bhāgyayuto'ṭanaśca

vātārdito nakrabhavo vilajjaḥ || 10||

pracchannapāpo ghaṭatulyadeho

vighātadakṣo'dhvasaho'lpavittaḥ |

lubdhaḥ parārthī kṣayavṛddhiyukto

ghaṭodbhavaḥ syātpriyagandhapuṣpaḥ || 11||

bhratyambupānaḥ samacārudehaḥ

svadāragastoyajavittabhoktā |

vidvānkṛtajño'bhibhavatyamitrān

śubekṣaṇo bhāgyayuto'ntyarāśau || 12||

rāśeḥ svabhāvāśrayarūparvaṇān

jñatvānurūpāṇi phalāni tasya |

yukttyā vadedatra phalaṃ vilagne

yaccandralagne'pi tadeva vācyam || 13||

prahe sati nijoccage bhavati ratnagarbhadhipo

mahīpatikṛtastutirmahitasaṃpadāmālayaḥ

udāraguṇasaṃyuto jayati vikramārko yathā

naye yaśasi vikrame vitaraṇe dhṛtau kauśale || 14||

svamindaragate grahe prabhuparigrahādāryatiṃ

prabhutvamapi vā gṛhasthatimacañcalāṃ prāpnuyāt |

navaṃ bhuvanamurvarākṣitimupaiti kāle svake

jane bahumātiṃ punaḥ sakalanaṣṭavastūnyapi || 15||

grahaḥ suhṛtkṣetragataḥ suhṛdbhiḥ

kāryasya sirddhi navasauhṛdaṃ ca |

satputrajāyādhanadhānyabhāgyaṃ

dadātyayaṃ sarvajanānukūlyam || 16||

gate grahe śatrugṛhaṃ nikṛṣṭatāṃ

parānnavṛtti paramandirasthitim |

arkicanatvaṃ ripupīḍanaṃ sadā

snigdho'pi tasyātiriputvamāpnuyāt || 17||

nīce grahe'dhaḥ patanaṃ svavṛtterdainyaṃ durācāramṛṇāptimāhuḥ |

nīcāśrayaṃ kīkaṭadeśavāsaṃ mṛtyatvamadhvānamanarthakāryam || 18||

graho mauḍhyaṃ prāpto maraṇamacirāt strīsutadhanaiḥ

prahīṇatvaṃ vyarthe kalahamapavādaṃ paribhavam |

samarkṣasthaḥ kheto na kalayati vaiśeṣikaphalaṃ

sukham vā duḥkhaṃ yā janayati yathāpūrvamacalam || 19||

vakraṃ gataḥ svoccaphalaṃ vidadhyā

tsapatnanīcarkṣagato'pi khetaḥ |

vargottamaṃśasthikhecaro'pi

svakṣetragasyoktaphalāni tadvat || 20||

\medskip\hrule\medskip

          daśamo'dhyāyaḥ

             kalatra bhava

śubhādhipayutekṣite sutakalatrabhe lagnato

vidhorapi tayoḥ śubhaṃ tvitarathāna siddhistayoḥ |

sitāvdyayasukhāṣṭagaiḥ kharakhagairasannadhyage

site'pyatha śubhetarekṣitayute ca jāyāvadhaḥ || 1||

dāreśe sutage praṇaṣṭavanito'putro'thavā dhīśvaro

dyūne vā nidhaneśśvaro'pi kurute patnīvināśaṃ dhruvam |

kṣīṇendau sutage vyayāstatanugaiḥ pāpairadārātmajaḥ

strīsaṃgāddhananāśanaṃ madagayāḥ svarbhanubhānvorvadet || 2||

śukre dṛścakage made mṛtavadhūḥ kāme vṛṣasthe budhe

strīnāśastvatha nīcage suragurau dyūnādhiruḍhe tathā |

jāmitre bhuṣage śanau sati tathā bhaume'thavā strīmṛti\-

ścandrakṣetragayormade'rkikujayoḥ patnī sati śobhanā || 3||

aste vāstapatāvasadgrahayute dṛṣṭe'pyasanmadhyage

nīcārātigṛhe'rkakāntyabhihate brūyātkalatracyutim |

kame vā sutabhāgyayorvikaladāro'sau sapāpe bhṛgau

śukre vā kujamandavargasahite dṛṣṭe parastrīrataḥ || 4||

bhaumārkyaste bh•gujaśaśinordāhīno'suto vā

klībe'ste vā bhavati bhavagau dvau grahau strīdvayaṃ syāt |

dvandvarkṣāśe madapatisitau tasya jāyādvayaṃ syāt

tāmyāṃ yuktairgagananilayairdārasaṃkhyāṃ vadantu || 5||

strīsaṃkhyāṃ madagairgrahairmṛrtimasatkheṭaiśca sabdhiḥ sthitī

dyūneśe sabale śubhe sati vadhuḥ sādhvī suputrānvitā |

pāpo'pi svagṛhaṃ gataḥ śubhakaraḥ patnyāścakāmasthitā

hitvā ṣaḍvyayarandhrapānmadanagāḥ saumyāstu saukhyāvahāḥ || 6||

bhāryānāśastvaśubhasahitau vīkṣitau vārthakāmau

tatra prāhustvaśubhaphaladāṃ krūradṛṣṭi viśeṣāt |

evaṃ patnyā api sati made cāṣme vāsti doṣaḥ

saumyairdṛṣṭe sati śubhayute daṃpatī bhāgyavantau || 7||

candre samande madage punrabhūḥ

patirbhavedvāpyasuto vidāraḥ |

nīcāribhasthairaśubhairmade strī\-

puṃsormṛtiḥ syānnidhane dhane vā || 8||

lagnātkalatrabhavane samarāśisaṃjñe

bhāvādhipe'pi ca tathaiva gate'sureḍye |

sūryābhitaptarahite sutadāranāthe

vīryanvite tu jananaṃ sasutaṃ kalatraṃ || 9||

kuṭumbadāravyayarāśināthā

jīvekṣitāḥ koṇacatuṣṭayasthāḥ |

dāreścarādvittakalatralābhe

saumyāḥ kalatraṃ sasutaṃ sukhāḍhyam || 10||

lagnāstanāthasthitabhāṃśakoṇe

nīcoccabhe strījananaṃ ca patyuḥ |

candrāṣṭavargedhikakindurāśau

kalatrajanmeti tathā dhavasya || 11||

kāmasthakāmādhipbhārgavānā

mṛkṣaṃ diśaṃ śaṃsati tasya patnyāḥ |

śukro'stapo vā natunāthabhāṃśa\-

trikoṇamāyāti tadā vivāhaḥ || 12||

kalatrasaṃsthasya kalatradṛṣṭe

darśāgamevātha kalatrapasya |

yadā vilagnādhipatiḥ prayāti

kalatrabhaṃ tatra kalatralābhaḥ || 13||

kalatranāthasthitabhāṃśakeśayoḥ

sitakṣapānāyakayorbalīyasaḥ |

daśāgame dyūnapayuktabhāṃśaka\-

latrikoṇage devagurau karagrahaḥ || 14||

kalatranāthe ripunīcasaṃsthe

mūḍhe'thavā pāpanirīkṣite vā

kalatrabhe pāpayute'tha dṛṣṭe

kalatrahānī pravadanti santaḥ || 15||

\medskip\hrule\medskip

          ekādaśamo'dhyāyaḥ

             strī jātaka

yadyaṭpuṃprasave kṣamaṃ tadakhilaṃ strīṇaṃ priye vā vaden\-

māṅgalyaṃ nidhanāt sutāṃśca navamāllagnāttanoścārutām |

bhartāraṃ śubhagatvamasta bhavanātsaṃgaṃ stītvaṃ sukhāt

santasteṣu śubhapradāstvaśubhadāḥ krūrāstadīśaṃ || 1||

udayahimakarau dvau yugmagau saumyadṛṣṭau

sutanayapatibhūṣāsaṃpadutkṛṣṭaśīlā |

aśubhasahitadṛṣṭau cojagau puṃsvabhāvā

kuṭilamatiravaśyā bharturugrā daridrā || 2||

sadrāśyaṃśayute made dyutiyaśovidyārthavaṃstatpati\-

rvyatyaste kutanurjaḍaśca kitavo niḥsvo viyogastayo |

āgneyairmadanasthitaiśca vidhavā miścaiḥ punarbhūrbhavet

krūreṣvāyuṣi bhartṛhantryapi dhane santaḥ svayaṃ strīmṛtiḥ || 3||

sutasthe'listrīgohariṣu himagau cālpatanayā

yamārārkāṃśarkṣe madanasadane sāmayabhagā |

sukhe pāpairyukte bhavati kulaṭa mandakujayo\-

rgṛhe'śe lagnendū bhṛgurapi ca puṃścalyabhihitā || 4||

śubhakṣetraṃśe'ste śubhagajaghanā maṅgalavatī

vidhāḥ satsaṃbandhe'pyudayukhayoḥ sādhviyatiguṇā |

trikoṇe saumyāścetsukhasutamaṃpadguṇavatī

balonāḥ krūrāścedyadi bhavati vandhyā mṛtasunā || 5||

candre bhaumagṛhe kujādikathitatriṃśāśakeṣu kramāt

duṣṭā dāsyasatī suśīlavibhavā māyāvinī dūṣaṇī |

śukrarkṣe bahudūṣaṇānyapatiga pūjyā sudhīviścutā

jñarkṣe cchasavatī napuṃsakasamā sādhvī guṇāḍhyotsukā || 6||

svacchandā bartṛghātinyatimahitaguṇā śilpinī sādhuvṛttā

cāndre jaive guṇāḍhyā viratiratiguṇā jñātaśilpātisādhvī |

mānde dāsyanyasaktāścitapatirasatī niṣprajārthārkabhe syād

durbhāryā hinavṛttā dharaṇipattivadhūḥ puṃviceṣṭānyasaktā || 7||

śaśilagnasamāyuktaiḥ phalaṃ triṃśāṃśakairidam |

balābalavikalpena tayorevaṃ vicintayet || 8||

jyoṣṭhābhrātaramanbikāṃ ca pitaraṃ bhartuḥ kaniṣṭhaṃ kramāt

jyoṣṭhā hyāsuraśūrpajāśca vanitā ghnantīti tajjñā viduḥ |

citrārdrābhujagasvarāṭcchatabhiṣaṅ mūlāgnitiṣyodbhavā

vandhyā vā vidhavāthavā mṛtasutā tyaktā priyeṇādhanā || 9||

candrāstodayabhāgyapāḥ saha śubhaiḥ susthānagā bhāsvarāḥ

pūjyā bandhuṣu puṇyakarmakuśalā saundaryabhāgyānvitā

bhartuḥ prītikarī suputrasahitā kalyāṇaśīlā satī

tāvadbhāti sumaṅgalī ca sutasuryāvacchubhaḍhye'ṣṭame || 10||

śītajyotiṣi yoṣito'nupacayasthāne kujenekṣite

jātaṃ garbhaphalapradaṃ khalu rajaḥ syādanyathā niṣphalaṃ |

dṛṣṭe'smin guruṇā nijopacayage kuryānniśekaṃ pumān

atyājye samaye śubhādhikayute parvādikālojbhite || 11||

\medskip\hrule\medskip

          dvādaśo'dhyāyaḥ

             putrabhāva phala

susthā vilagnaśaśinoḥ sutabheśajīvāḥ

susthānanāthaśubhadṛṣṭiyute sutarkṣe |

lagnātmapau yadiyutau ca mithaḥ sudṛṣṭau

kṣetre parasparagatau yadi putrasiddhiḥ || 1||

lagnāmareḍyaśaśināṃ sutabheṣu pāpai\-

ryuktekṣiteṣvatha śubhairayutekṣiteṣu |

pāpobhayeṣu sutabheṣu suteścareṣu

duḥsthānageṣu na bhavanti sutāḥ karthacit || 2||

pāpe svarkṣagate sute tanayabhāk tasmin sapāpe punaḥ

putrāḥ syurbahulāḥ śubhasvabhavane sogre sute putraha |

saṃjñāṃ cālpasutarkṣamityalibṛṣastrīsiṃhahabhānāṃ viduḥ

tadrāśau sutabhāvage'lpasutavān kālāntare'sāviti || 3||

sūrye cālpasutarkṣage nidhanage mande kuje lagnage

lagnāṣṭavyaygaiḥ śanīḍyarudhiraiścālpātmajarkṣe sute |

candra lābhagate gurusthitasutasthāne sapāpe bhave\-

llagne'nekakhagānanvite tanayabhākkālāntare yatnataḥ || 4||

sūrye nānyute sutarkṣasahite candrasya gehe sthite

bhaume vā bhṛguje'pi vā sati sutaprāpti dvitīyastriyām |

mande vā bahuputravāñcchaśini vā saumye'pi vālpātmajo

deveḍye bahudārikā śaśigṛhe tadvatsutādhipeṣṭhite || 5||

sukhāstadaśamasthitairaśubhakāvyaśītāṃśubhir\-

vyayāṣṭatanayodayeṣvaśubhageṣu vaṃśakṣayaḥ |

made kavividau matau gururasadbhiraṃbusthitaiḥ

sute śaśini naidhanavyayatanusthapāpairapi || 6||

pāpe lagne lagnape putrasaṃsthe

dhīśe vīrye veśmanīndāvaputraḥ |

ojarkṣeśe putrage sūryadṛṣṭe

candre putrakleśabhāk syādasūnuḥ || 7||

māndaṃ sutarkṣe yadi vā'thabaudhaṃ

māndyarkaputrānvitavīkṣitaṃ cet |

dattātmajaḥ syādudayāstanātha\-

saṃbandhahīno vibalaḥ suteśaḥ || 8||

nīcāripūḍhopagate suteśe

riḥphārirandhrādhipasaṃyute vā |

sutasya nāśaḥ kathito'tra tajjñaiḥ

śubhairadṛṣṭe sutabhe suteśe || 9||

sutanāthajīvakujabhāskareṣu vai

puruṣaṃśakeṣu ca gateṣu kutracit |

munayo vadanti bahuputrataṃ tadā

sutanāthavīryavaśataḥ suputratām || 10||

puṃrāśyaṃśe'dhīsvare puṃgrahendrai\-

ryukte dṛṣṭe puṃgrahe puṃprasutiḥ |

strīrāśyāṃśe strīgrahairyuktadṛṣṭe

strīṇāṃ janma syātsutarkṣe suteśe || 11||

balayuktau svagṛhāṃśeṣvarkasitāvupacayarkṣagau puṃsām |

strīṇāṃ vā kujacandrau yadā tadā saṃbhavati garbhaḥ || 12||

aśatrunicārinavāṃśakaiḥ sute

suteśayuktairapi taistathāvidhaiḥ |

sutarkṣagairvā gurubhādināṃśakātsute

phalaiḥ putramitirvicintyate || 13||

jīvendukṣitijasphuṭaikyabhavane yugme ca yugmāṃśake

strīṇāṃ kṣetrebalaṃ vadanti sutadaṃ miśre prayāsātphalam

bhāsvacchukragurusphuṭaikyabhava nepyojāṃśake'pyojabhe

puṃsāṃ bījabalaṃ sutapradamimaṃ miśre tu miśraṃ vadet || 14||

pañcāghnācchaśinaḥ phuṭādiśuhataṃ bhānusphuṭaṃ śodhaye\-

nnītvā tatra tithiṃ site śubhatithau putro'styayatnādapi |

kṛṣṇe nāsti sutastitherbalavaśādbrūyāddvaṃyoḥ pakṣayoḥ

darśe cchidratithau ca viṣṭikaraṇe na syāt sthirākhye sutaḥ || 15||

viṣṭiḥ sthiraṃ vā karaṇaṃ yadi syāt

kṛṣṇaṃ jayet pauruṣasūktamantraiḥ |

paṣṭhyāṃ guhārdhanamatra kāryaṃ

yajeccaturthyāṃ kila nāgarājaṃ || 16||

rāmāyaṇasya śravaṇaṃ navamyaṃ

yadyaṣṭamī cecchravaṇavrataṃ ca |

caturdaśī cedyādi rudrapūjā

syāddvādaśī cetsamṛtamannadānam || 17||

tṛpti pit•ṇāmiha pañcadaśyāṃ

kṛṣṃe daśamyāḥ parato'tiyatnāt |

pakṣatribhāgeṣvapi nāgarājaṃ

skandaṃ ca seveta harī krameṇa || 18||

putreśo ripunīcago'stamayago riḥphāṣṭamāristhita

stadvatputragṛhasthito'pi yadi vā duḥsthānapastadvaśāt |

putrābhāvanidānameva kathayet tatkhecarākrāntabha\-

proktairdaivatabhūruhairapi mṛgaiḥ santānahetu vadet || 19||

drohācchaṃbhusuparṇayornahi sutaḥ śāpātpit•ṃāṃrave

rindormatṛsuvāsinībhagavatīkopānmanodoṣataḥ |

svagrāmasthitadvatāguharipujñātyutthadoṣātkuje

śāpādvālakṛtādvilālavadhataḥ ścīviṣṇukopādūbudhe || 20||

pāraṃparyasurapriyadvijagurudrohātphalāḍhyadru ma\-

cchedāddevagurau tathā sati bhṛgau puṣpadrumacchedanāt |

sādhvīgokulajātadoṣavaśato yakṣyādikāmena sā

mande'śvatthavadhādruṣā pitṛpateḥ pretaiḥ piśācādibhiḥ || 21||

svarbhānau sutage suteśasahite sarpasya śāpāttathā

ketau brāhmaṇaśāpataśca gulike pretothaśāpaṃ vadet |

śukrendū gulikānvitau yadi vadhūgohattimāhuḥ sute

jīvo vātha śikhī samāndiriha cedbhūdevatyā/sutaḥ || 22||

evaṃ hi janmasamaye bahupūrvajanma\-

karmārjitaṃ duritamasya vadanti tajjñāḥ |

tattadgrahoktajapadānaśubhakriyā\-

bhistaddoṣaśāntimiha śaṃsatu putrasidhdyai || 23||

setusnānaṃ kīrtanaṃ satkathāyāḥ

pūjāṃ śaṃbhoḥ śrīpateḥ sadvratāni |

dānaṃ ścāddhaṃ karjanāgapratiṣṭāṃ

kuryadetaiḥ prāpnuyātsantarti saḥ || 24||

lagnāstaputrapatijīvadaśāpahāre

putrekṣakasya sutagasya ca putrasiddhiḥ

putreśarāśimathavā yamakaṇṭakarkṣaṃ

jīvegate tanayasiddhirathāṃśabhe vā || 25||

lagnādhīśaḥ putranāthena yogaṃ

svocce svarkṣecāragatyā sameti |

putraprāptiḥ syāttadā lagnanāthaḥ

putrarkṣaṃ vā yāti dhīśāptabhaṃ vā || 26||

vilagnakāmātmajanāyakānāṃ yogātsamānīya daśāṃ mahākhyām |

sutasthatadvīkṣakatatpatīnāṃ daśāpahāreṣu sutodbhavaḥ syāt || 27||

sutapatigurvorathavā tadyuktarāśyaṃśakādhipānāṃ vā |

balasahitasya daśāyāmapahāre vā sutaprāptiḥ || 28||

jīve tu jīvātmajanāthabhaśaka\-

trikoṇage putrajanirbhavennṛṇām |

athānyaśāstreṇa ca janmakālato

nirūpayetsantatilakṣaṇaṃ budhaḥ || 29||

janmanakṣatranāthasya pratyayarkṣardhipasya ca

sphuṭayogaṃ gate jīve trikoṇe vā sutodbhavaḥ || 30||

niṣekalagnāddinapastṛtīye

rāśau yadā cāravaśādupaiti |

ādhānalagnādathavā trikoṇe ravau yadā janma vadennarāṇām || 31||

ādhānalgnātsutabheśajanma

bhāgye'pi vā puṇyavaśācca vācyaṃ |

ādhanalagne śubhadṛṣṭiyoge

dīrghayuraiśvaryayuto naraḥ syāt || 32||

tatkālendudvādaśāṃśe meṣāttāvati bhe'pi vā |

tasmāttāvati bhe vāpi janmacandraṃ vadedbudhaḥ || 33||

praśnātmajasvīkaraṇopanītikanyāpradānābhinavārtaveṣu |

ādhānakāle'pi ca janmatulyaṃ phalaṃ vadeñjanmavilagnataśca || 34||

\medskip\hrule\medskip

          trayodaśo'dhyāyaḥ

             āyurbhāva

jāte kumāre sati pūrvamāryai

rāyurvicintyaṃ hi tataḥ phalāni |

vicāraṇīyā guṇini sthitetad

guṇāḥ samasthāḥ khalu lakṣaṇajñaiḥ || 1||

kecidyathādhānavilagnamanye śīrṣodayaṃ bhūpatanaṃ hi kecit |

horāvidaścitanakāyayonyorviyogakālaṃ kathayanti lagnam || 2||

ādvādaśābdānnarayonijanmanā\-

māyuṣkalā niścayituṃ na śakyate

mātrā ca pitrā kṛtapāpakarmaṇa

bālagrahairnaśamupaiti bālakaḥ || 3||

ādye catuṣke jananīkṛtāghai\-

rmadhye ca pitrārjitapāpasaṅdhaiḥ |

bālastadantyāsu catuḥśaratsu

svakīyadoṣaiḥ samupaiti nāśam || 4||

taddoṣaśāntyai pratijanmatāra\-

mādvadaśābdaṃ japahomapūrvam |

āyuṣkaraṃ karma vidhāya tātā

bālaṃ cikitsādibhireva takṣet || 5||

āṣṭau bālāriṣṭamādau narāṇaṃ

yogāriṣṭaṃ prāhurāvīṃśati syāt |

alpaṃ cādvātriṃśataṃ madhyamāyu\-

ścāsaptatyāḥ pūrṇamāyuḥ śatāntam || 6||

nṛṇāṃ varṣaśataṃ hyāyustāsmīṃstredhā vibhajyate |

alpaṃ madhyaṃ dīrghamāyurityetatsarvasammatam || 7||

mṛtyuḥ syāddinamṛtyurugviṣaghaṭīkāle'tha tiṣye'mbubhe

tātāmbāsutamātulānpadavaśāttvāṣṭre ca hanyāttathā |

mūlarkṣe pitṛmātṛvaṃśavilayaṃ tasyāntyapāde śriyāṃ

sārpe vyastamidaṃ phalaṃ na śubhasambandhaṃ vilagnaṃ yadi || 8||

pāpāptekṣitarāśisandhijanane sadyo vināśaṃ dhruvaṃ

gaṇḍānte pitṛmatṛhā śiśumṛtirjīvedyadi kṣmāpatiḥ |

jātaḥ sandhicatuṣṭaye'pyaśubhasaṃyuktekṣite syānmṛti\-

rmṛrtyobhārgagate ca sā sāti vidhau kendro'ṣṭame vā mṛtiḥ || 9||

cāndraṃ rūpaṃ lokaśūro varajñaḥ

kuḍye citraṃ bhāgyaloke śukānām |

mene rājyaṃ mṛtyubhāgāḥ pradiṣṭā

meṣādināṃ varṇasamkhyaihīmāṃśoḥ || 10||

dānaṃ dheno rudra raudrī mukhena

bhāgyā bhānurgotra jāyā nakhena |

putrī nityaṃ mṛtyubhāgāḥ krameṇa

meṣādīnāṃ teṣu jātā gatāyuḥ || 11||

randhre kendreṣu pāpairudayanidhanagairvatha lagnāstayorva

lagne'bjevogramadhye vyayamṛtiripuge durbale śītabhanau |

kṣīṇendau sāśubhe vā tanumadagurudhībhāji randhrāstagograi\-

mṛtyuḥ syādaśu kendre na yadi śubhakhagāḥ sadyutirvīkṣaṇaṃ vā || 12||

janmeśo'tha vilagnapo yadibhaveddustho'balo vatsarai\-

stadrāśipramitaiśca mārayati tanmāsaidṛrgāṇādhipaḥ |

aṃśeśo divasaistathā yadi mṛtirdvitryādiyogānbahū\-

nālocya pravadetsutāṣṭamagataiḥ pāpairariṣṭaṃ śiśoḥ || 13||

lagnendvostadadhīsayorapi mitho lagneśarandhreśayo\-

rdrekkāṇāsvanavāṃśakādapi mithastaddvādaśāṃśātkramāt |

āyurdīrghasamālpatāṃ caranagavdyāṃgaiścare'tha sthire

brūyāddvandvacarasthirairubhayabhaiḥ sthāsnudvidehāṭanaiḥ || 14||

lagnādhīśaśubhāḥ kramādbahusamālpāyuṃṣi kendrādigāḥ

randhreśograkhagāstathā yadi gatā vyastaṃ vidadhyuḥ phalaṃ |

janmeśāṣṭamanāthayorudayapacchidreśayormaitrato

bhāsvallagnapayāścirāyurahite'lpāyuḥ same madhyamaḥ || 15||

lagnādhipo lagnanavaṃśanāyako

janmeśvaro janmanavāṃśanāyakaḥ |

svasvāṣṭameśādyadi cedbalānvitā

dīrghayuṣaḥ syuviparītamanyatha || 16||

lagneśvarādatibalī nidhanesvaro'sau

kendrasthito nidhanariḥ phagatiśca pāpaiḥ |

tasyāyuralpamathavā yadi madhyamāyu\-

rutsāhasaṃkaṭavaśātparamāyureti || 17||

naro'lpāyuyorge prathamabhagaṇe naśyati śane\-

rdvitīye madhyāyuryadi bhavati dīrghayuṣi sati |

tṛtiye niryāṇaṃ sphuṭajaśanigurvarkahimagūn

daśāṃ bhukti kaṣṭamapi vadati niścitya sumatiḥ || 18||

sapāpo lagneśo ravihatarucirnīcaripugo

yadā duḥsthāneṣu sthitimupagato gocaravaśāt |

tanau vā tadyogo yadi nidhanamāhustanubhṛtāṃ

navāṃśāddrekkāṇācchiśirakaralagnādapi vadet || 19||

śaśī tadārūḍhagṛhādhipaśca

lagnādhināthaśca yadā trayo'mī |

guṇādhikāḥ sadgrahadṛṣṭayukta

guṇadhikaṃ taṃ kathayanti kālam || 20||

lagnādhipo'tibalavānaśubhairadṛṣṭaḥ

kendrasthitaḥ śubhakhagairavalokyamānaḥ |

mṛtyuṃ vihāya vidadhāti sa dīrghamāyuḥ

sārddhaṃ guṇairbahubhirūrjitarājalakṣmyā || 21||

sarvatiśāyyatibalaḥ sphuradaṃśujālo

lagne sthitaḥ praśamayet surarājamantrī

eko bahūni duritāni sudustarāṇi

bhaktyā prayuktyā iva cakradhare praṇamaḥ || 22||

mūrtestrikoṇāgamakaṇṭakeṣu ravīndujīvarkṣanavāṃśasaṃsthaḥ |

sukarmakṛnnatyamaśeṣadoṣānmuṣṇāti vaddhiṣṇaranuṣṇaraśmiḥ || 23||

kendratrikoṇanidhaneṣu na yasya pāpā

lagnādhipaḥ suraguruśca catuṣṭayasthau |

bhuktvā sukhāni vividhāni supuṇyakarmā

jīvecca vatsaraśataṃ sa vimuktarogaḥ || 24||

ścīpatyudīritadaśābhirathāṣṭavargat\-

yatkālacakradaśayoḍudaśāprakārāt |

samyaksphuṭābhihatayā kriyayāptavākyā\-

dāyurbudho vadatu bhūriparīkṣayā ca || 25||

\medskip\hrule\medskip

          caturdaśo'dhyāyaḥ

             roganirṇaya

rogasya cintāmapi rogabhāvasthitairgrahairvā vyayamṛtyusaṃsthaiḥ |

rogeśvareṇāpi tadanvitairvā dvitryādisamvādavaśādvadantu || 1||

pittoṣṇajvaratāpadehatapanāpasmārahṛtkroḍaja\-

vyādhīnvakti ravirdṛgārtyaribhayaṃ tvagdoṣamasthistrutim |

kāṣṭhāgnyastraviṣātidāratanayavyāpaccatuṣpādbhayaṃ

corakṣmāpatidharmadevaphaṇabhṛdbhūteśabhūtaṃ bhayam || 2||

nidrālasyakaphātisārapiṭakāḥ śītajvaraṃ candramāḥ

śṛṅgayabjāhatimagnimāndyamaruciṃ yoṣivdyathākāmilāḥ |

cetaḥ śāntimasṛgvikāramudakādbhitiṃ ca bālagrahād

durgakinnaradharmadevaphaṇabhṛdyakṣyāśca bhītiṃ vadet || 3||

tṛṣṇāsṛkkopapittajvaramanalaviṣāstrātikuṣṭākṣirogān

gulmāpasmāramajjāvihatiparuṣatāpāmikādehabhaṅgān |

bhūpāristenapīḍāṃ sahajasutasuhṛdvairiyuddhaṃ vidhatte

rakṣogandharvaghoragrahabhayamavanīsūnurūrdhvaṅgarogam || 4||

bhrāntiṃ durvacanaṃ dṛgāmayagaladhrāṇottharogaṃ jvaraṃ

pittaśleṣmasamīrajaṃ viṣamapi tvagdoṣapāṇḍvāmayān

duḥsvapnaṃ ca vicarcikāgnipatane pāruṣyabandhaśramān |

gandharvakṣitiharmyavāhibhirapi jño vakti pīḍāṃ grahaiḥ || 5||

gulmāntrajvaraśokamohakaphajān śrotrārtimohāmayān

devasthānanidhiprapīḍanamahīdeveśaśāpodbhavam |

rogaṃ kinnarayakṣadephaṇa bhṛdvidyādharādyudbhavaṃ

jīvaḥ sūcayati svayaṃ budhagurūtkṛṣṭāpacārodbhavam || 6||

pāṇḍuśleṣmamarutprakopanayanavyāpatpramehāmayān

guhyastyāmayamūtrakṛcchramadanavyāpattiśuklasrutim |

dārastrīkṛtadehakāntivirhati śoṣāmayaṃ yoginī\-

yakṣīmātṛgaṇādbhayaṃ priyasuhṛdbhaṅgaṃ sitaḥ sūcayet || 7||

vātaśleṣmavikārapādavihatiṃ cāpattitandrāśramān

bhrāntīṃ kukṣirugantaruṣṇabhṛtakadhvaṃsaṃ ca pārśvahatim |

bhāryāputravipattimaṅgvihartiṃ hṛttāpamarkatmajo

vṛkṣāśmakṣatimāha kaśmalagaṇaiḥ pīḍāṃ piśācādibhiḥ || 8||

svarbhānuhṛdī tāpakuṣṭhavimati vyārdhaṃ viṣaṃ kṛtrimaṃ

pādārti ca piśāca pannagabhayaṃ bhāryātanūjāpadam |

brahmakṣatravirodhaśatrujabhayaṃ ketustu saṃsūcayet

pretotthaṃ ca bhayaṃ viṣaṃ ca guliko dehārtamāśaucajam || 9||

mandārānvitavīkṣite vyayadhane candrāruṇau cākṣiruk

śauryāṅgiraso yamāra sahitā dṛṣṭā yadi śrotraruk |

sogre pañcamabhe bhavedudararugrandhrārināthānvite

tadvatsaptamanaidhane sagudarukchukre ca guhyāmayaḥ || 10||

ṣaṣṭhe'rke'pyathavāṣṭame jvarabhayaṃ bhaume ca ketau vraṇaṃ

śukre guhyarujaṃ kṣayaṃ suragurau mande ca vātāmayam |

rāhau bhaumanirīkṣite ca pilakāṃ sendau śanau gulmajaṃ

kṣīṇendau jalabheṣu pāpasahite tatsthe'mburogaṃ kṣayam || 11||

jāto gacchati yena kena maraṇaṃ vakṣye'tha tatkāraṇaṃ

randhrasthaistadavekṣarkairbalavatā tasyoktarogaimṛtiḥ |

randharkṣoktarujāthavā mṛtapatiprāptarkṣadoṣeṇa vā

randhreśena kharatribhāgapatinā mṛtyuṃ vadenniścitam || 12||

graheṇa yukte nidhane taduktarogairmṛtirvā'tha tadīkṣakasya

grahairvīmukte nidhane'tha tasya rāśeḥ svabhāvoditadoṣajātā || 13||

agnyuṣṇajvarapittaśastrajaminaścandro viṣūcyamburu\-

gyakṣmādi kṣitijo'sṛjā ca dahanakṣudrābhicārāyudhaiḥ |

pāṇḍvādi bhramajaṃ budho gururanāyāsena mṛtyuṃ kaphāt

strīsaṅgottharujaṃ kavistu marutā vā saṃnipātaiḥ śani || 14||

kuṣṭhena vā kṛtrimabhakṣaṇādvā rāhurvīṣādvātha masūrikādyaiḥ |

kuryācchikhī durmaraṇaṃ narāṇaṃ riporvirodhādapi kīṭakādyaiḥ || 15||

lagnādaṣṭamarāśeḥ svabhāvadoṣodbhavaṃ vadenmṛtyum |

nidhaneśasya navāṃśasthitarāśinimittadoṣajanitaṃ vā || 16||

paittyajvaroṣṇairjaṭharāgnināje

vṛṣe tridoṣairdanācca śastrāt |

yugme tu kālaścasanoṣṇaśūlai\-

runmādavātārucibhiḥ kulīre || 17||

mṛgajvarasphoṭajaśatrujaṃ harau

striyāṃ striyāguhyajā prapātanāt |

tulādhare dhījvarasaṃnipātajaṃ

plīhālipāṇḍugrahaṇīrujālini || 18||

vṛkṣāmbukāṣṭāyudhajaṃ hayāṅga

mṛge tu śūlācidhībhramādyaiḥ |

kumbhe tu kāsajvarayakṣmarogai\-

rjale vipadvā jalarogato'ntye || 19||

pāparkṣayukte nidhane sapāpe

śastrānalavyādhrabhujaṅgapīḍā |

anyonyadṛṣṭau vdyaśubhau sakendrau

kopātprabhoḥ śastraviṣāgnijairvā || 20||

saumyāṃśake saumyagṛhe'tha saumya\-

sambandhage vā kṣayabhe kṣayeśe |

akleśajātaṃ maraṇaṃ narāṇāṃ

vyaste tadā krūramṛtī vadanti || 21||

svocce svamītre sati saumyavarge

vyayādhipe cordhvagatī sasaumye |

viparyaye'dhogatimeva kecit\-

urdhvasyaśīrṣodayarāśibhedāt || 22||

kelāsaṃ raviśītagū bhṛgusutaḥ svarga mahījo mahīṃ

vaikuṇṭhaṃ śaśijo yamo yamapuraṃ sadbrahmalokaṃ guruḥ |

dvīpān bhogivaraḥ śikhī tu nirayaṃ samprāpayet prāṇinaḥ

sambandhāvdyayanāyakasya kathayettatrāntyarāśyaṃśataḥ || 23||

dharmeśvareṇaiva hi pūrvajanma

vṛttaṃ bhaviṣyajjananaṃ suteśāt |

tadīśajātīṃ tadadhiṣṭhitarkṣa

diśaṃ hi tatraiva tadīśadeśam || 24||

svocce tadīśe sati devabhūmī

dvīpantaraṃ nīcaripusthnalasthe |

svarkṣe suhṛdbhe samabhe sthite vā

samprāpnuyādbhāratavarṣameva || 25||

āryavartaṃ gīṣpateḥ śuyanadyaḥ

kāvyendvośca jñasya puṇyasthalāni |

paṅgonīndyā mlecchabhūstīkṣṇabhānoḥ

saulāraṇyaṃ kīkaṭaṃ bhūmijasya || 26||

sthire sthirāṃśādhigataḥ sapāpaḥ

pṛṣṭhodaye'dhomukhabhe ca saṃsthaḥ |

tadīśvaro vṛkṣalatādijanma

syādanyathājīvayutaḥ śarīrī || 27||

lagneśituḥ svoccasuhṛtsvagehān

tadīśvaro yāti manuṣyajanma |

same mṛgāḥ syuvīhagāḥ parasmin

drekkāṇarūpairapi cintanīyam || 28 ||

tādhekarāśau jananaṃ svadeśe

tau tulyavīryau yadi tulyajātau |

varṇo guṇastasya khagasya tulyaḥ

saṃjñoditaireva vadetsamastam || 29||

\medskip\hrule\medskip

          pañcadaśo'dhyāyaḥ

             bhāvacintā

bhāvāh sarve śubhapatiyutā vīkṣitā vā śubheśai\-

stattadbhāvāḥ sakalaphaladāḥ pāpadṛgyogahīnāḥ |

pāpāḥ sarve bhavanapatayaścedihāhustathaiva

kheṭaiḥ sarvaiḥ śubhaphalamiḍaṃ nīcamūḍhārihīnaiḥ || 1||

tattadbhāvāt trikoṇe svasukhamadanabhe cāspade saumyayukte

pāpānāṃ dṛṣṭihīne bhavanapasahite pāpakheṭairayukte

bhāvānāṃ puṣṭimāhuḥ sakalaśubhakarīmanyathā cetpraṇāśaṃ |

miśraṃ miśrairgrahendraiḥ sakalamapi tathā murtibhāvādikānām || 2||

nāśasthānagato devākarakarairluptastu yudbhāvapo

nīcārātigṛhaṃ gato yadi bhavetsaumyairayuktekṣitaḥ |

tadbhāvasya vināśanaṃ vitanute tādṛgvadho'nyo'sti cet

tadbhāvo'pi phalaprado na hi śubhaścennāśamugragrahaḥ || 3||

lagnādibhāvādripurandhrariḥphe pāpagrahāstadbhavanādināśam |

saumyāstu nātyantaphalapradāḥ syurbhavādikānāṃ phalamevamāhuḥ || 4||

yadbhāvanātho ripurandhrariḥphe duḥsthānapo yadbhavanasthito vā |

tadbhāvanāśaṃ kathayanti tajjñāḥ śubhekṣitastadbhavanasya saukhyam || 5||

bhāvādhīśe ca bhābe sati balarahite ca grahe kārakākhye

pāpāntahsthe ca pāpairaribhirapi sanekṣite nānyakheṭaiḥ |

pāpaistadbandhumṛtyuvyayabhavanagataistattrikoṇasthitairvā

vācyā tadbhāvahāniḥ sphuṭamiha bhavati dvitrisaṃvādabhāvāt || 6||

tattadbhāvaparābhaveśvarakharadreṣkāṇapā durbalā

bhāvāryaṣṭamakāmagā nijadaśāyāṃ bhāvanāśapradāḥ |

pāpā bhāvagṛhāt triśatrubhavagāḥ kendratrikoṇe śubhāḥ

vīryaḍhyāḥ khalu bhāvanāthasuhṛdo bhāvasya siddhipradāḥ || 7||

rāśtojanmavilagnayordhṛtipatirbhṛtyusthatadvīkṣakau

mandaḥ krūradṛgāṇapo gulikapastairyuktarāśyaṃśapā

rāhuścaiṣa sudurbalaḥ sa jananebhāvānabhīṣṭasthitaḥ

pāpālokitasaṃyuto nijadaśāyāṃ bhāvanāśāvahāḥ || 8||

bhāvasyodayapāśritasya kuśalaṃ yadbhāvapenodaya\-

svāmī tiṣṭhati saṃyuto'pi kalayettadbhāvajātaṃ phalam |

duḥsthāne viparītametaduditaṃ bhāveśvare durbale

doṣo'tīva bhavedbalena sahite doṣālpatā jalpitā || 9||

yadbhāveṣvaśubho'pi vodayapatistadbhāvavṛddhiṃ diśe\-

dduḥsthānādhipatiḥ sa cedyadi tanoḥ prābalyamanyasya na |

atrodāharaṇaṃ kuje sutagate siṃhe buṣe vā sthite

putrāptiṃ śubhavīkṣite bhuṭiti tatprāptiṃ vadantyuttamāḥ || 10||

dvisthānādhipatitvamasti yadi cenmukhyaṃ trikoṇarkṣajaṃ

tasyārddhaṃ svagṛhe'tha pūrvamubhayoryattadṛṣādau vadet |

paścadbhāvamihāparārddhasamaye yugme gṛhe yugmajaṃ

tvojasthe sati caujabhāvajaphalaṃ śaṃsanti kecijjanāḥ || 11||

yadbhāveśasyādhiśatrugraho vā

yo vā kheṭo binduśūnyarkṣayuktaḥ

tattatpāke mūrtibhāvādikānāṃ

nāśaṃ krūyādṛaivavitprāśrikāya || 12||

svocce suhṛtkṣetragato grahendraḥ

ṣaḍbhirbalairmukhyabalānvito'pi |

sandhau sthitaḥ sannaphalapradaḥ syat

evaṃ vicintyātra vadedvipāke || 13||

bhāveṣu bhāvasphuṭatulbhāgasta\-

dbhāvajaṃ pūrṇaphalaṃ vidhatte |

sandhau phalaṃ nāsti tadantarāle

cintyo'nupātaḥ khalu khecarāṇam || 14||

sūryādātmapitṛprabhāvanivijāṃ śaktiṃ śriyaṃ cintayet

cetobuddhinṛpaprasādajananīsaṃpatkaraścandramāḥ |

satvaṃ rogaguṇānujāvaniripujñātīndharāsūnunā

vidyābandhuvivekamātulasuhṛdvākkarmakṛdbodhanaḥ || 15||

prajñāvittaśarīrapuṣṭitanayajñānāni vāgīśvarāt

patnīvāhanabhūṣaṇāni madanavyāpārasaukhyaṃ bhṛgoḥ |

āyurjīvanmṛtyukāraṇavipadbhṛtyāṃśca mandādvadet

sarpeṇaiva pitāmahaṃtu śikhinā mātāmahaṃ cintayet || 16||

dyumaṇiramantrī bhūsutaḥ saumasaumyau

gururinatanayārau bhārgavo bhānuputraḥ |

dinakaradvijejau jīvabhānujñamandāḥ

suragururinasūnuḥ kārakāḥ syuvilagnāt || 17||

suhṛdariparakīyasvarkṣatuṅgasthitānāṃ

phalamanuparicintyaṃ lagnadehādibhāvaiḥ |

samupacayavipattī saumyapāpeṣu satyaḥ

kathayati viparītaṃ riḥphaṣaṣṭameṣu || 18||

pāpagrahāḥ ṣaṣṭhamṛtivyayasthā\-

stadbhāvavṛddhiṃ kalayanti doṣaiḥ |

śubhāstu tadbhāvalayaṃ hi

tasmācchatravādi bhāvotphalapraṇāśaḥ || 19||

bhāvasya yasyaiva phalaṃ vicintyaṃ

bhāvaṃ ca taṃ lagnamiti prakalpya |

tasmādvadeddvādaśabhāvajāni

phalāni tadrūpadhanādikāni || 20||

evaṃ hi tatkārakato vicintyaṃ

pituśca mātuśca sahodarasya |

tanmātulasyāpi sutasya patyu\-

rbhṛtyasya sūryādikhagasthitarkṣāt || 21||

sūryāsthitarkṣājjanakasvarūpaṃ

vṛddhiṃ dvitīyena tu tatprakāśam |

tadbhrātaraṃ tasya guṇaṃ tṛtīyāt

tanmātaraṃ cāpi sukhaṃ caturthāt || 22||

budhiṃ prasādaṃ sutabhācca ṣaṣṭhā\-

tpīḍā piturdoṣarmāraṃ ca rogam |

kāmaṃ madaṃ tasya tu saptamena

duḥkhaṃ mṛtiṃ mṛtyugṛhāttadayuḥ || 23||

puṇyaṃ śubhaṃ tatpitaraṃ śubhena

vyāpāramasyaiva hi karmabhāvāt |

lābhaṃ hyupāntyāt kṣayamantya\-

bhāvāccandrādikānāṃ phalamevamāhuḥ || 24||

tattadbhāvātkārakādevamūhyaṃ

tattanmātṛbhrātṛpitrātmajādyam |

tasmin bhāve kārake bhāvanāthe

vīryopete tasya bhāvasya saukham || 25||

dharme sūryaḥ śītagurbandhubhāve

śaurye bhaumaḥ pañcame devamantrī

kāme śukraścāṣṭame bhānuputraḥ

kuryāttasya kleśamityāhuranye || 26||

lagneśvaro yadbhavaneśayukto

yadbhāvagastasya phalaṃ dadāti |

bhāve tadīśe balabhāji tena

bhāvena saukhyaṃ vyasanaṃ balone || 27||

yadbhāvaprabhuṇā yuto balavatā mukhyāṅgago lagnapa\-

stadbhāvānubhavaṃ vitanute yadbhāvagastasya ca |

saṃyukto balahīnabhāvapatinā nindyāṅgabhājāṃ phalaṃ

kuryāttadviparītamevamuditaṃ sarveṣu bhāveṣvapi || 28||

duḥsthānapastaditarasvagṛhasthitaścet

svakṣetrabhāvaphalameva karoti nānyati

mando mṛge sutagṛhe yadi putrasiddhiḥ

ṣaṣṭhādhipatakṛtadoṣaphalaṃ ca nātra || 29||

rāśau sthitirmitho yogo dṛṣtiḥ kendreṣu saṃsthitaḥ |

trikoṇe vā sthitiḥ pañcaprakāro bandha īritaḥ || 30||

\medskip\hrule\medskip

          ṣoḍaśo'dhyāyaḥ

             dvādśa bhāvaphala

lagnanavaṃśapatulyatanuḥ syādvīryayuttagrahatulyatanurvā

candrasametanavāṃśapavarṇaḥ kādivilagnavibhaktabhagātraḥ || 1||

lagneśe kendrakoṇe sphuṭakaranikare svoccabhe vā svabhe vā

kendrādanyatrasaṃsthe nidhanabhavanape saumyayukte vilagne |

dīrghayuṣmāndhanāḍhyo mahitaguṇayuto bhūmipālapraśasto

lakṣmīvān sundarāṅgo dṛḍhatanurabhayo dhārmikaḥ satkuṭumbī || 2

satsaṃbandhayute kalevarapatau sadgrāmavāso'thavā

satsaṅgaḥ prabalagraheṇa sahite vikhyātabhūpāśrayaḥ |

svoccasthe nṛpatiḥ svayaṃ svagṛhage tajjanmabhūmau sthitiḥ

sañcāraścarabhe sthitiḥ sthiragṛhe dvadvaṃ dvirūpaṃ phalam || 3||

vikhyātaḥ kiraṇojvale tanupatau susthe sukhī vardhano

duḥsthe duḥkhyasadṛkṣanīcabhavane vāso nikṛṣṭasthale |

svastho jīvati śaktimatyudayabhe varddhiṣṇarūrjasvalo

niḥśaktau nihato vipadbhirasakṛtkhinno bhavedāturaḥ || 4||

arthasvāmini mukhyabhāvajuṣi satsvarthe kuṭumbaśriyā

sarvotkṛṣṭaguṇo dhanī ca sumukhī syāddūradarśī naraḥ |

sambandhe saviturdvitīyapatinā lopakārakṣamāṇ

vidyāmarthamavāpnuyādatha śaneḥ kṣudrālpavidyārataḥ || 5||

jaive vaidikadharmaśāstranipuṇo baudhe'rthaśastre paduḥ

śṛ~garokti paṭurbhṛgorhimaruceḥ kiñcitkalāvidhbhavet |

kauje krūrakalā paṭuśca piśuno rāhau sthite lohalaḥ

ketau bhraśyadalīkavāgdhanagatiḥ pāpaiśca mūḍho'dhanaḥ || 6||

bandho yadi syāttanuśauryanāthago\-

ranyonyarāśisthatayorbalāḍhyayoḥ |

dhairyaṃ ca śauryaṃ sahajānukūlatāṃ

prāpnotyayaṃ sāhasakāryakartṛtām || 7||

śauryape balini sadgrahayukte kārake'pi śubhabhāvamupete |

bhrātṛ vṛddhiratha vīryavihīne duḥsthane bhavati sodaranāśaḥ || 8||

ayugmarāśau yadi kārakeśau

gurvarkabhūsūnunirīkṣitau cet |

ojo gṛhaḥ syādadi vikramākhyaḥ

puṃbhrātarastvaṃśavaśāḍbhaveyuḥ || 9||

duḥsthāne sukhape śaśinyapi satāṃ yogekṣaṇairvajite

pāpāntaḥsthitimatyasadgrahayute dṛṣṭe jananyā mṛtiḥ

etau dvāvapi vīryagau śubhayutau dṛṣṭau śubhairbandhugai\-

rmātuḥ saukhyakarau vidhośca sukhagaiḥ saumyairvadettatsukham || 10||

lagneśe sukhage'thavā sukhapatau lagne tayorīkṣaṇī

yoge vā śaśinastathā yadi karotyantyāṃ svamātuḥ kriyām |

anyonyaṃ yadi śatrunīcabhavane ṣaṣṭhāṣṭhame vā tayo

rmāturnopakaroti nāśasagaye bandhastayorvā na cet || 11||

mātrṛbhāvoktavadvācyaṃ pitṛbhrātṛsutādiṣu |

bhāvakarakabhāveśalagnalagneśvarairvadet || 12||

susthau sukheśabhṛgujau tanubandhuyuktā

vāndolikāṃ janapateśvaratāṃ vidhattaḥ |

svarṇadyanardhyamaṇibhūṣaṇapaṭṭaśayyā\-

kāmopabhogakaraṇāni ca gogajāśvān || 13||

duḥsthe sukheśe kujasūryakte

sukhe'pi vā janmagṛhaṃ pradagdham |

jīrṇaṃ tamomandayute'riyukte

parairhṛtaṃ gokṣitivāhanādyam || 14||

saumyarkṣaṃśe saumyayukte pañcame vā tadīśvare |

vaiśeṣikāṃśe sadbhāve dhīmānniṣkapaṭī bhavet || 15||

sthitiḥ pāpānāṃ vā dviṣati balayuktāripatinā

yuto vā dṛṣṭo vā yadi ripugṛhe vā tanupatiḥ |

arīśaḥ kendre vā'pyaśubhakhagasaṃvīkṣitayuto

ripūṇāṃ pīḍāṃ drāgbhṛśamaparihāryaṃ vitanute || 16||

ṣaṣṭheśvarādatibalinyudayādhināthe

saumyagrahāṃśasahite śubhadṛṣṭayukte |

saukhyeśvare'pi sabale yadi kendrakoṇe\-

ṣvārogyamāgyasahito dṛḍhagātrayuktaḥ || 17||

śatrunāthe tu duḥsthāne nīcamūḍhārisaṃyute

ṭasmādbalādhyelagneśe śatrunāśaṃ ravau śubhe || 18||

yadbhāveśayuto vairinātho yadbhāvasaṃścitaḥ |

ṣaṣṭasthito yadbhāveśaste bhāvāḥśatrutāṃ yayuḥ || 19||

satsaṃbandhayute saptarkṣe tadīśe balānvite |

patiputravatī ṣaḍhvī bhāryā sarkguṇairvṛtā || 20||

kendrādanyatra radhreśe lagneśāddurbale sati |

nādhirna vighno na kleśo nṛṇāmāyuściraṃ bhavet || 21||

dharme kuje vā sūrya vā duḥsthe tannāyake sati |

pāpamadhyagate vā'pi piturmaraṇamādiśet || 22||

divā sūrye niśā mande susthe śubhanirīkṣite |

dharmeśe balasaṃyukte ciraṃ jīvati tatpitā || 23||

mandārayoḥ śītarucau ca sūrye trikoṇage tajjananīpitṛbhyām |

tyatko bhavecchakrapurohitena dṛṣṭe tanūjo'sti sukhī cirāyuḥ || 24||

śanirbhagyādhipaḥ syācceccarastho na śubhekṣitaḥ |

sūrye duḥsthānage'pyanyapitaraṃ hyupajīvati || 25||

dharme tadīśe vā mandayukte dṛṣṭe'pi vā care |

jāto datto bhavennūnaṃ vyayeśe balaśālini || 26||

nabhasi śubhakhage vā tatpatau kendrakoṇe

balini nijagṛhocce karmage lagnapi vā |

mahitapṛthuyaśāḥ syāddharmakarmapradṛttaḥ

nṛpatisadṛśabhāgyaṃ dīrghamāyuśca tasya || 27||

urjasvī janavallabhe daśamage sūrye kuje vā mahat

kāryaṃ sādhayati pratāpabahulaṃ  kheśaśca sustho yadi |

savdyāpāravtīṃ kriyaṃ vitanute saumyeṣu sacchalādhitāṃ

karmastheṣvahimandaketuṣu bhavedduṣarmakārī naraḥ || 28||

lābheśe yadbhāvanāthayukte yadbhāvage'pi vā |

bhāvaṃ tadanurūpasya vastuno lābhagairapi || 29||

vyayasthito yadbhāveśo vyayeśo yatra tiṣṭhati |

tasya bhāvasyānurūpavastuno nāśamādiśet || 30||

bhāveśasthitabhaṃśakoṇamapi vā bhāvaṃ tu vā lagnapo

lagneśasthitabhāṃśakoṇamudayaṃ vā'yāti bhāvādhipaḥ |

saṃyoge'pi vilokane'pi ca tayostadbhāvasiddhiṃ tadā

brūyātkārakayogatastanupaterlagnācca candrādapi || 31||

yadbhāveśāsthatarkṣāṃśatrikoṇasthe gururyadā |

gocare tasya bhāvasya phalaprāptiṃ vinirdiśet || 32||

lagnārināthayoge tu lagneśāddurbale ripau |

tadā tadvaśagaḥ śatruvīparitamato'nyathā || 33||

yadbhāvapasya tanupasya bhavatyaritvā\-

ttatkālaśatru vaśato'rimṛtisthito vā |

spardhāṃ tadā vadatu neta ca gocarastha\-

stadvatsuhṛtvamapi saṃyutimaitrataśca || 34||

lagneśayadbhāvapayostu yogo

yadā tadā tatphalasiddhikālaḥ |

bhāveśavīrye śubhamanyathānya\-

llagnācca candrādapi cintanīyam || 35||

\medskip\hrule\medskip

          saptadaśo'dhyāyaḥ

             niryāṇaprakaraṇa

tattadbhāvādaṣṭameśasthitāṃśe tattrikoṇage |

vyayeśasthitabhaṃśe vā mande tadbhāvanāśanam || 1||

randhreśe guliko mandaḥ kharadrekkāṇapā'pi vā |

yatra tiṣṭhati tadbhaṃśatrikoṇe ravije mṛtaḥ || 2||

udyaddṛgāṇanāthasya tathā randhrādhipasya ca |

randhradrekkāṇapasyāpi bhāṃśakoṇe gurau mṛtiḥ || 3||

svasphuṭadvādaśāṃśe vā randhreśasthanavāṃśake |

lagneśasthanavāṃśe vā tattrikoṇe'pi vā mṛtiḥ || 4||

randhrabhorvā bhānorvā bhānorvābhāṃśakoṇaṃ gate vidhau |

mṛtiṃ vadetsarvametallagnāccadrācca cintayet || 5||

lagneśahīnayamakaṇṭakabhāṃśakoṇaṃ

prāpte'thavā śanivihīnahimāṃśubhāṃśam |

yāte gurau svamaraṇantvatha rāhuhīna\-

bhūsūnubhāṃśakagurau sahajapraṇāśaḥ || 6||

bhānoḥ kaṇṭakavarjitasya bhavanāṃṣe vā trikoṇe gurau

tāto naśyati kaṇṭakonagulikarkṣaṃśatrikoṇe śanau |

arkonendugṛhaṃśakoṇagagurau candronamandātmaja\-

kṣetreṃ'śe'pyathavā trikoṇagṛhage mande jananyā mṛti || 7||

vadetpratyarinakṣatranāthācca yamakaṇṭakam |

tyaktvā tadbhavane koṇe gurau putravināśanam || 8||

lagnārkamāndisphuṭayogarāśeradhīśvaro yadbhavanopagastu |

tadrāśisaṃsthe puruhūtavandye tatkoṇage vā mṛtimeti jātaḥ || 9||

māndisphuṭe bhānusuṭaṃ viśodhya

rāśyaṃśakoṇe ravije mṛtaḥ syāt |

dhūmādipa~cagrahayogarāśi\-

drekkāṇayāte'rkamute ca mṛtyuḥ || 10||

vilagnamandisphuṭayogabhāṃśaṃ

niryaṇamāsaṃ pravadanti tajjñāḥ |

niryaṇacandro gulikenduyogo

lagnaṃ vilagnārkisutenduyogaḥ || 11||

māndisphuṭoditanavāṃśagate'maraḍye

taddvādaśāṃśasahite dinanāthasūnau |

drekkāṇakoṇabhavane dinape ca mṛtyu\-

rlagnendumāndiyutabheśagatodaye syāt || 12||

gulikaṃ ravisūnuṃ ca guṇitvā navasaṃkhyayā |

ubhayoraikyarāśyaṃśagṛhage ravije mṛtiḥ || 13||

sphuṭe vilagnanāthasya viśodhya yamakaṇṭakam |

tadrāśinavabhāgasthe jīve mṛtyurna saṃśayaḥ || 14||

ṣaṣṭhāvasānarandhreśasphuṭaikyabhavanaṃ gate |

tattrikoṇopage vā'pi mande mṛtyubhayaṃ nṛṇām || 15||

udyaddṛgāṇapatirāśigate sureḍye

tasya trikoṇamapi gacchati vā vināśam |

randhratribhāgapatimandirage'tha mande

prāpte trikoṇamathavāsya vadanti mṛtyum || 16||

vilagnajanmāṣṭamarāśināthayoḥ

kharatribhāgeśvarayostayorapi |

śaśāṅkamāndyorapi durbalāṃśaka\-

trikoṇage sūryasute mṛtirbhavet || 17||

lagnādhipasthitanavāṃśakarāśitulyaṃ

randhrādhipasya gṛhamāpatite ghaṭeśe |

tasminvadenmaraṇayogamanekaśāstra\-

saṃkṣuṇṇakhinnamatibhiḥ parikīrtitaṃ tat || 18||

śaśāṅkasaṃyuktadṛgāṇapūrvataḥ

kharatribhāgeśagṛhaṃ gate'pi vā |

trikoṇage vā maraṇaṃ śarīriṇāṃ

śaśinyatha syāttanurandhrariḥphage || 19||

nidhaneśvaragatarāśau bhānāvindau tu bhānugatarāśau |

nidhanādhipasaṃyukte nakṣatre nirdiśenmaraṇam || 20||

yo rāśirgurlikopetaḥ tattrikoṇagate śanau |

maraṇaṃ niśijātānāṃ divijānāṃ tadastake || 21||

gururāhusphuṭaikyasya rāśiṃ yāto gururyadā |

tadā tu nidhanaṃ vidyāttattrikoṇagato'thavā || 22||

aṣṭamasya tribhāgāṃśapatisthitagṛhaṃ śanau |

tadīhanavabhāgarkṣaṃ gate vā maraṇaṃ bhavet || 23||

janmakāle śanau yasya janmāṣṭamapaterapi |

rāśeraṃśakarāśervā trikoṇasthe śanau mṛtaḥ || 24||

niśīndurāśau cejjanma māndibhe'ṃśe mṛtiḥ |

divārkabhe cettaddyūnatrikoṇe vā śanau mṛtiḥ || 25||

randhreśvarādyāvati bhe māndistāvati bhe tataḥ |

śaniścenmaraṇaṃ brūyāditi sadgurubhāṣitam || 26||

janmakālīnamṛgujātkāmaśatru vyaye ravau |

maraṇaṃ niścitaṃ bruyāditi sadgurubhāṣitam || 27||

tiṣṭhantyaṣṭamariḥphaṣaṣṭhapatayo randhratribhāgeśvaro

māndiryadbhavaneṣu teṣvapi gṛheṣvārkīḍayasūryendavaḥ |

sarve cāravaśātprayānti hi yadā mṛtyustadā syānnṛṇāṃ

teṣāmaṃśavaśādvadantu nidhanaṃ tattattrikoṇe'pi vā || 28||

\medskip\hrule\medskip

          aṣṭādaśo'dhyāyaḥ

             dvigrahayoga

tigmāṃśurjanayatyuṣeśasahito yantrāśmakāraṃ naraṃ

bhaumenāgharataṃ budhena nipuṇaṃ dhīkīrtisaukhyānvitam |

krūraṃ vākpatinānyakāryanirataṃ śukreṇa raṅgāyudhair\-

labdhasvaṃ ravijena dhānukuśalaṃ bhāṇḍuprakāreṣu vā || 1||

kūṭstryāsavakuṃbhapaṇyamaśivaṃ mātuḥ savakraḥ śaśī

sajñaḥ praścitavākyamarthanipuṇaṃ saubhāgyakīrtyanvitam |

vikrantaṃ kulamukhyamasthiramatiṃ citteśvaraṃ sāṅgirā

vastrāṇāṃ sasitaḥ kriyādikuśalaṃ sārkiḥ punarbhūsutam || 2||

mūlādisnehakūṭaivaharati vaṇigbāhuyoddhā sasaumye

puryadhyakṣaḥ sajīve bhavati narapatiḥ prāptavitto dvijo vā |

gopo mallo'tha dakṣaḥ parayuvatirato dyūtakṛtsāsurejye

duḥkhārto'satyasandhaḥ sasavitṛtanaye bhūmije ninditaśca || 3||

saumye raṅgacaro bṛhaspatiyute gītapriyo nṛtyavid

vāgmī bhūgaṇapaḥ sitena mṛdunā māyāpaṭurlampaṭaḥ |

sadvidyo dhanadāravān bahuguṇaḥ śukreṇa ukte gurau

jñeyaḥ śmaścukaro'sitena ghaṭakṛjjāto'nnakāro'pi || 4||

asitasitasamāgame'lpacakṣu\-

ryuvatisamāścayasampravṛddhavittaḥ |

bhavati ca likhipustakacitravettā

kathitaphalaiḥ parato vikalpanīyāḥ || 5||

bhūpo vidvān bhūpatirbhūpatulya\-

ścandre meṣe moṣako nirdhanaśca |

niśvaḥ steno lokamānyo mahīśaḥ

svāḍhyaḥ preṣyaścāpi dṛṣṭe kujādyaiḥ || 6||

yugmasthe'yojīvibhūpajñadhṛṣṭā\-

ścandre dṛṣṭe tantuvāyo'dhanī ca |

svarkṣe yodhaprājñasūrikṣitīśā

lohājīvo netrarogī krameṇa || 7||

rājā jyotirviddhanāḍhyo narendraḥ

siṃhe candre nāpitaḥ pārthivendraḥ |

dakṣo bhūpaḥ sainyapaḥ kanyakāyāṃ

niṣṇātaḥ syādbhūmināthaśca bhūpaḥ || 8||

śaṭho nṛpastaulini rukmakāra

ścandre vaṇik syātpiṣunaḥ khalaśca |

kīṭe nṛpo yugmapitā mahīśaḥ

syādvastrajīvī vikṛtāṅgavittaḥ || 9||

dhūrto hayāṅge svajanaṃ janeśaṃ

naraughamāśritya śaṭhaḥ sadambhaḥ |

bhūpo nareśaḥ kṣitipo vipaści\-

ddhanī daridro makare himāṃśau || 10||

kuṃbhe'nyadāranirataḥ kṣitipo narendro

veśyāpatirnṛvaparo himagau nṛmānyaḥ |

antye'ghakṛtpaṭumatirnṛpatiśca vidvān

doṣaikadṛgduratikṛcca kujādidṛṣte || 11||

candramā ke vibhinna navāṃśoṃ meṃ hone kā āura usa para

vividha grahoṃ kī dṛṣṭi kā phala

ārakṣako vadharuciḥ kuśalaśca yuddhe

bhūpo'rthavānkalahakṛtkṣitijāṃśasaṃsthe |

mūrkho'npadāranirataḥ sukviḥ sitāṃśe

satkāvyakṛtsukhaparo'nyakalatragaśca || 12||

baudhe hi raṅgacaracorakavindramantri\-

geyajñāśilpanipuṇaḥ śahini sthite'ṃśe |

svāṃśe'lpagātradhanalubdhatapasvimukhyaḥ

strīpreśyakṛtyanirataśca nirīkṣyamāṇe || 13||

sakrodho narapatisaṃmato nidhīśaḥ

siṃhāṃśe prabhurasuto'tirhiṃsrakarmā |

jīvāṃśe prathitabalo raṇopadeṣṭā

hāsyajñaḥ sacivavikāmavṛddhaśīlaḥ || 14||

alpāpatyo duḥkhitaḥ satyapi sve

mānāsatkaḥ karmaṇi sve'nuraktaḥ |

duṣṭastrīṣṭaḥ kopanaścārkibhāge

candre bhānau tadvadindvādidṛṣṭe || 15||

sūryādito'trāṃśaphalaṃ pradiṣṭaṃ

jñeyaṃ navāṃśasya phalaṃ tadeva |

rāśīkṣaṇe yatphalamuktamindo\-

staddvādaśāṃśasya phalaṃ hi vācyam || 16||

vargottamasvaparageṣu śubhaṃ yaduktaṃ

tatpuṣṭamadhyalaghutā'śubhamutkrameṇa |

vīryānvitoṃ'ṃśakapartinaruṇaddhi pūrvaṃ

rāśīkṣaṇasya phalamaṃśaphalaṃ dadāti || 17||

\medskip\hrule\medskip

          ekonaviṃśo'dhyāyaḥ

             daśāphala

bhaktyā yena navagrahā bahuvidhairārādhitāste ciraṃ

santuṣtāḥ phalabodhahetumadiśansānugrahaṃ nirṇayam |

khyātāṃ tena parāśareṇa kathitāṃ saṃgṛhya horāgamāt

sāraṃ bhūriparīkṣayātiphalitāṃ vakṣye mahākhyāṃ daśām || 1||

agnyāditārapatyo ravicandrabhauma\-

sarpamareṇyaśanicandrajaketuśukrāḥ |

tene naṭaḥ sanijayā caṭudhānyasaumya\-

sthane nakhā nigaditāḥ śaradastu teṣāṃ || 2||

tṛkṣasya gamyā ghaṭikā daśābda\-

nighnā natāptā svadaśābdasaṃkhyā |

rūpairnagaiḥ saṃguṇayennatena

hṛtāstu māsā divasāḥ krameṇa || 3||

ravisphuṭaṃ tajjanane yadāsīt

tathā vidhaścetprativarṣamarkaḥ |

āvṛttayuḥ santi daśābdakānāṃ

bhāgakramāttadṛvasāḥ prakalpyāḥ || 4||

daśāphala

bhānuḥ karoti kalahaṃ kṣitipālakopa\-

mākasmikaṃ svajanarogaparibhramaṃ ca |

anyonyavairamatiduḥsahacittakopaṃ

guptyarthadhānyasutadārakṛśānupīḍām || 5||

krauryadhvibhūpaiḥ kalahairdhanāptiṃ

vanādrisaṃcāramatiprasiddhim |

karoti sustho vijayaṃ dineśa\-

staikṣṇyaṃ sadodyogaratiṃ sukhaṃ ca || 6||

manaḥprasādaṃ prakaroti candraḥ

sarvārthasiddhiṃ sukhabhojanaṃ ca |

strīputrabhūṣāmbararatnasiddhīṃ

gokṣetrelābhaṃ dvijapūjanaṃ ca || 7||

balena sarvaṃ śaśinastu vācyaṃ

pūrve daśāhe phalamatra madhyam |

madhye daśahe paripūrṇavīryaṃ

tṛtīyebhāge'lpaphalaṃ krameṇa || 8||

bhaumasya svadaśāphalāni hutabhugbhūpāhavādyairdhanaṃ

bhaiṣajyānṛtavañcanaiśca vividhaiḥ krauryairdhanasyāgamaḥ |

pittāsṛgjvarabādhitaśca satataṃ nīcāṅganāsevanaṃ

vidveṣaḥ sutadārabandhugurubhiḥ kaṣṭo'nyabhāgye rataḥ || 9||

saumyaḥ karoti suhṛdāgamamātmasaukhyaṃ

vidvatpraśaṃsitayaśaśca guruprasādam |

prāgalbhyamuktiviṣaye'pi paropakāraṃ

jāyātmajādisuhṛdāṃ kuśalaṃ mahattvam || 10||

dharmakriyāptimamarendragururvidhatte

saṃtānasiddhimavanīpatipūjanaṃ ca |

ślāghyatvamunnatajaneṣu gajāśvayāna\-

prāptiṃ vadhūsutasuhṛdyutimiṣṭasiddhim || 11||

krīḍāsukhopakaraṇāni suvāhanāptiṃ

goratmabhūṣaṇanidhipramadāpramodam |

jñanakriyāṃ salilayānamupaiti śaukrayāṃ

kalyāṇakarmabahumānamilādhināthāt || 12||

pāke'rkajasyanijadārasutātirogān\-

vātottarānkṛṣivināśamasatpralāpam |

kustrīratiṃ parijanairviyutiṃ pravāsa

mākasmikaṃ svajanabhūmisukhārthanāśam || 13||

kuryārdahiḥ kṣitipacoraviṣāgnośastra\-

bhīrtiṃ sutārtisativibhramabandhunāśam |

nīcāvamānanamatikramato'pavādaṃ

sthānacyutiṃ padahātiṃ kṛtakāryahānim || 14||

vidhuṃtude śubhānvite praśastabhāvasaṃyute

daśā śubhapradā tadā mahīpatulyabhūtidā |

abhīṣṭakāryasiddhayo gṛhe sukhasthitirbhave\-

dacañcalārthasaṃcayāḥ kṣitau prasiddhakīrtayaḥ || 15||

pathonamīnāligatasya rāho\-

rdaśāvipāke mahitaṃ ca saukhyam |

deśādhiptyaṃ naravāhanāpti\-

rdaśāvasāne sakalasya nāśaḥ || 16||

ketordaśāyāmaricorabhūpaiḥ

pīḍā ca śastrakṣatamuṣṇarogaḥ |

mithyāpavādaḥ kuladūṣitatvaṃ

vahnerbhayaṃ proṣaṇamātmadeśāt || 17||

atha taraṇidaśāyāṃ krauryabhūpālayuddhai\-

rdhanamanalacatuṣpātpīḍanaṃ netratāpaḥ |

udaradaśanarogaḥ putradārārtiruccai\-

rgurujanavirahaḥ syādbhṛtyanāśo'rthahāniḥ || 18||

śiśirakaradaśāyāṃ mantradevadvijorvī\-

patijanitavibhūtiḥ strīdhanakṣetrasiddhiḥ |

kusumavasanabhūṣāgandhanānārasāpti\-

bharvati khalavirodhaḥ svakṣayo vātarogaḥ || 19||

kṣititanayadaśāyāṃ kṣetravairakṣitiśa\-

pratijanitavibhūtiḥ syātpaśukṣetralābhaḥ |

sahajatanayavairaṃ durjanastrīṣusakti\-

darhanarudhirapittavyādhirarthopahāniḥ || 20||

asuravaradaśāyāṃ duḥsvabhāvo'thavā syā\-

datigahanagadārtiḥ sūnunāryorvināśaḥ |

viṣabhayamaripīḍāvīkṣaṇoddharvāṅgīrogaḥ

suhṛdi kṛṣavirodho bhūpaterdveṣalābhaḥ || 21||

amaragurudaśāyāmambarādyarthasiddhiḥ

parijanaparivāraprauḍhiratyarthamānaḥ |

sutadhanasuhṛdāptiḥ sādhuvādāptapūjā

bhavati guruviyogaḥ karṇarogaḥ kaphārtiḥ || 22||

ravitanayadaśāyāṃ rāṣṭapīḍāprahāra\-

pratijanitavibhūtiḥ preṣyavṛddhāṅganāptiḥ |

paśumahiṣavṛṣāptiḥ putradāraprapīḍā

pavanakaphagudārtiḥ pādahastāṅgatāpaḥ || 23||

śaśitanayadaśāyāṃ śaśvadācāryasiddhi\-

rdvijajanitadhanāptiḥ kṣetregovājilābhaḥ |

manavarasurapūjā vittasaṃdhātasiddhiḥ

prabhavati maruduṣṇaśleṣmarogaprapīḍā || 24||

śikhijanitadaśāyāṃ śokamoho'ṅganābhiḥ

prabhujanaparipīḍā vittanāśo'parādhaḥ |

prabhavati tanubhājāṃ svīyadeśā\-

dṛśanacaraṇarogaḥ śleṣmantāpanaṃ ca || 25||

bhṛgutanayadaśāyāmaṅganāratnavastra\-

dyatimidhidhanabhūṣāvājiśayyāsanāptiḥ |

krayakṛṣijalayānaprāptavittāgamo vā

bhavati guruviyogo bāndhavātirmanoruk || 26||

\medskip\hrule\medskip

          viṃśo'dhyāyaḥ

             antardaśāphala

bhāveśvareṇa prabalena yena yadyatphalaṃ hīnabalena yena |

yadānubhoktavyamananyasamyaksaṃsūcayiṣyatyatha saṃgraheṇa || 1||

lagne baliṣṭhe jagati prabhutvaṃ sukhasthiti dehabalaṃ suvarcaḥ |

uparyuparyabhyudayābhivṛddhiṃ prāpnoti bālenduvadeṣa jātaḥ || 2||

pāke'rthanāthasya kuṭumbasiddhiṃ

satputrikāptiṃ sukhabhojanaṃ ca |

prāpnoti vāgjīvikayā dhanāni

vaktā saduktiṃ sadasi praśastām || 3||

śaurye savīrye sahajānukūlyaṃ

saṇtoṣavātaśrivaṇaṃ ca śauryaṃ |

senāpatitvaṃ labhate'bhimānaṃ

janāśrayaṃ sadguṇabhājanatvam || 4||

bandhūpakāraṃ kṛṣakarmasiddhiṃ strīsaṅghamaṃ vāhanalābhameti |

kṣetraṃ gṛhaṃ nūtanumarthasiddhiṃ sthānaṃpraśastaṃ ca sukheśdāye || 5||

putraprāptiṃ bandhuvilāsaṃ nṛpatīnāṃ

sācivyaṃ vā dhīśadaśāyāṃ bahumānam |

prājyairbhojyairmṛṣṭamihāśnāti dadāti

śreyaskāryaṃ sajjanaśastaṃ sa vidadhyāt || 6||

ripūnnihanti sāhasairarīśvarasya vatsare |

arogatānudāratāmadhṛṣyatāmatiśriyam || 7||

sampādya vastrābharaṇāni śayyāṃ

prīto ramaṇyā ramate'tivīryaḥ |

karoti kalyāṇamahotsavādīn

santoṣayātrāṃ ca madeśadāye || 8||

ṛṇavimocanamucchratimātmanaḥ

kalahakṛtyanivṛttimupaiti saḥ |

mahiṣapaśvajabhṛtyajanāgamaṃ

vayasi randhrapaterbalaśālinaḥ || 9||

strīputrapautraiḥ sahabandhuvargai\-

rbhāgyaṃśriyaṃ cānubhavatyajastram |

śreyāṃsi kāryāṇyavanīśapūjāṃ

bhāgyeśadāye vijadevabhaktim || 10||

yatkāryamārabdhamupaityanena

tasyaiva siddhiṃ sukhajīvanaṃ ca |

kīrtiṃ pratiṣṭhāṃ kuśalapravṛttiṃ

mānonnatiṃ karmapaterdaśāyām || 11||

eśvaryamavyāhatamiṣṭabandhu\-

samāgamaṃ bhṛtyajanāṃśca dāsān |

saṃsārasaubhāgyamahodayaṃ ca

labheta lābhādhipaterdāśāyām || 12||

vyayeśiturvayasyativyayaṃ karoti sajjane |

aghaughanāśinīṃ śubhakriyāṃ mahīśamānyatām || 13||

vakragasya nijatuṅgasuhṛt\-

susthānagasya daśāphalamevam |

śatrunīcagṛhamauḍhyaṣaḍantya\-

chidragasya tu phalānyapi vakṣye || 14||

duḥsthelagnapatau nirodhanamupaityajñātavāsaṃ bhayaṃ

vyādhyādhīnaparakriyābhigamanaṃ sthānacyutiṃ cāpadam |

jāḍyaṃ saṃsadi vākkuṭumbacalanaṃ duṣpatrikāṃ dṛgrujaṃ

vāgdoṣaṃ draviṇavyayaṃ nṛpabhayaṃ duḥsthe dvitīyādhipe || 15||

duścikyādhipatau sahodaramṛtiṃ kārye durālocanā\-

mantaḥśatru nipīḍanaṃ paribhavaṃ tadgarvabhaṅga vadet |

mātṛkleśamariṣṭamiṣṭhasuhṛdāṃ kṣetragṛhopaplutiṃ

paśvaśvādivināśanaṃ jalabhayaṃ pātālanāthe'bale || 16||

vīryone pratibhāpatau sutamṛtirbuddhibhramaṃ pañcanā\-

madhvānaṃ hyudarāmayaṃ narapateḥ kopaṃ svaśaktikṣayam |

corādbhītimanarthatāṃ ca damanaṃ rogān bahūnduṣkṛtiṃ

bhṛtyatvaṃ labhate'vamānamayaśaḥ ṣaṣṭheśadāye vraṇam || 17||

jāmāturvyasanaṃ kalatravirahaṃ strīhetvanarthāgamaṃ

dyūneśe vibalinyasatyabhiratiṃ guhyāmayaṃ cāṭanam |

randhreśāyuṣi śokamohamadamātsaryādimūrcchocchritiṃ

dāridryaṃ bhramaṇaṃ vadedapayaśovyādhīnavajñāṃ mṛtim || 18||

pūrvopāsitadevakopamaśubhaṃ jāyātanūjāpadaṃ

dauṣkṛtyaṃ svaguroḥ pituśca nidhanaṃ dainyaṃ śubhe durbale |

yadyatkarma karoti tattadaphalaṃ syānmānabhaṅgo nabho\-

bhāve durguṇatāṃ pravāsamaśubhaṃ durvṛttamāpannatām || 19||

śravaṇamaśubhavācāṃ bhratṛkaṣṭaṃ sutātiṃ

bhavapavayasi dainyaṃ vañcanaṃ karṇarogam |

bahurujamapamānaṃ bandhanaṃ sarvasampat\-

kṣayamaparaśaśīvā'yāti riḥpheśadāye || 20||

maṃjñāyāṃ yadagācca kārakavidhiślokeṣu yajjalpitaṃ

karmājīvanirūpitaṃ phalamidaṃ yadrogaciratāvidhau |

yadyasyokṣaṇayogasaṃbhavaphalaṃ bhāveśayogodbhavaṃ

bhāveśairapi bhāvagairapi phalaṃ vācyaṃ daśāyāmiha || 21||

vargottamāṃśasthadaśā śubhapradā

miśraiva sā cāstamite ca nīcage |

mṛtyuvyayārīśadaśāpahārayo\-

statra sthitasyāpyaśubhaṃ phalaṃ bhavet || 22||

krūragrahasyaiva daśāpahāre

tripañcasaptarkṣapatevipāke |

tathaiva janmāṣṭamanāthabhuktau

corāripīḍāṃ labhate'tiduḥkham || 23||

śaneścaturthī ca gurostu ṣaṣṭhī

daśā kujāhyoryadi pa~camī sā |

kaṣṭa bhavedrāśyavasānabhāga\-

sthitasya duḥsthānapatestathaiva || 24||

urdhvāsyatuṅgabhavanasthitabhūmijasya

karmāyagasya hi daśā vidadhāti rājyam |

jitvā ripūnvipulavāhanasainyayuktāṃ

rājyaśriyaṃ vitanute'dhikamannadānam || 25||

svoccasthito bhṛgusuto vyayakarmago vā

lābhe'pi vā'starahito na ca pāpayuktaḥ |

tasyābdapākasamaye bahuratnapūrṇo

dhīmānviśālavibhavo jayati praśastaḥ || 26||

nīcāriṣaṣṭhavyayasaṃśritā hi

śubhāḥ prayacchantyaśubhāni sarve |

śubhetarāstveṣu gatāḥ prayaccha\-

ntyamoghaduḥkhāni daśāsu teṣam || 27||

daśeśatrorarigehabhājo

lagneśaśatrorapi vā'tha bhuktau |

śatrorbhayaṃ sthānalayaḥ tadāsya

snigdhopi śatrutvamupaiti nūnam || 28||

yadbhāvagaḥ pākapatirdaśeśāt\-

tadbhāvajātāni phalāni kuryāt |

vipakṣariḥphāṣṭamabhāvagaśced\-

duḥkhaṃ vidadhyāditaratra saukhyam || 29||

svoccatrikoṇasvahitārinīce

pūrṇaṃ tripādārddhapadālpaśūnyam |

kramācchubhaṃ cedaśubhaṃ vilomāṭ

mūḍhe grahe nīcasamaṃ phalaṃ syāt || 30||

mandamāndyagukhareśarandhrapāḥ\-

tannavāṃśapatayo'pi ye grahāḥ |

teṣu durbaladaśā mṛtipradā

kaṣṭabhe carati sūryanandane || 31||

mṛtīśanāthasthitabhāṃśakeśayoḥ

kharatribhāgeśvarayorbalīyasaḥ |

daśāgame mṛtyuyuktabhāṃśaka\-

trikoṇage devagurau tanukṣayaḥ || 32||

catuṣṭayasthā gurujanmalagnapā

bhavanti madhye vayasaḥ sukhapradāḥ |

krameṇa pṛṣṭhobhayamastakodaya\-

sthito'ntyamadhyaprathameṣu pākadaḥ || 33||

yadbhāvago gocarato vilagnāt\-

daśeśvaraḥ svoccasuhṛdgṛhasthaḥ |

tadbhāvapuṣṭiṃ kurute tadānīṃ

balānvitaścejjanane'pi tasya || 34||

balonito janmani pākanātho

mauḍhyaṃ svanīcaṃ ripumandiraṃ vā |

prāptaśca yadbhāvamupaiti cārāt\-

tadbhāvanāśaṃ kurute tadānīm || 35||

daśeśasya tuṅge suhṛdbhe daśeśāt

triṣatkarmalābhatrikoṇāstabheṣu |

yadā cāragatyā samāyāti candraḥ

hubhaṃ saṃvidhatte'nyathā cedariṣṭam || 36||

pākaprabhurgocarataḥ svanīcaṃ

mauḍhyaṃ yadāyāti vipakṣabhaṃ vā |

kaṣṭaṃ vidadhyātsvagṛhaṃ svatuṅgaṃ

vakraṃ gataḥ saukhyaphalaṃ tadānīm || 37||

pākeśasya śubhapradasya bhavanaṃ tuṅgaṃ prapanne yadā

sūrye tatphalasiddhimeti guruṇāpyevaṃ phalaṃ cintayet |

nīcaṃ kaṣṭaphalapradasya ca daśānāthasya vairisthalaṃ

prāpte bhāsvati gocareṇa labhate tasyaiva kaṣṭaṃ phalam || 38||

yena graheṇa sahito bhujagādhinātha\-

statkheṭajātaguṇadoṣaphalāni kuryāt |

sarpānvitaḥ sa tu khagaḥ śubhado'pi kaṣṭaṃ

duḥkhaṃ daśāntyasamaye kurute viśeṣāt || 39||

dvāvarthakāmāviha mārakākhyau

tadīśvarastatra gato balāḍhyaḥ |

hanti svapāke nidhaneśvaro vā

vyayeśvaro va'pyatidurbalaścet || 40||

kendreśasya sato'sato/śubhaśubhau kuryāddaśā koṇapāḥ

sarve śobhanadāstrivairibhavapā yadyapyanarthapradāḥ |

randhreśo'pi vilagnapo yadi śubhaṃ kuryādravirvā śaśī

yadyevaṃ śubhadaḥ parāśaramataṃ tattaddaśāyāṃ phalam || 41||

koṇādhīśaḥ kendragaḥ kendrapo vā

koṇasthaśced dvau ca yogapradau staḥ |

dvāvapyetau bhuktikāle daśāyā\-

manyonyaṃ tau yogadau sopakārau || 42||

na diśeyurgrahāḥ sarve svadaśāsu svabhuktiṣu |

bhavāśubhaphalaṃ n•ṇāmātmabhāvānurūpataḥ || 43||

ātmasambandhino ye ca ye ye nijasardhāmiṇaḥ |

teṣāmantardāsveva diśanti svadaśāphalam || 44||

kendratrikoṇanetārau doṣayuktāvapi svayam |

sambandhumātrādbalinau bhavetāṃ yogakārako || 45||

trikoṇādhipayormadhye sambandho yena kenacit |

kendranāthasya balino bhavedyadi sa yogakṛt || 46||

kendratrikoṇādhipayoraikye tau yogakārakau |

anyatrikoṇapatinā saṃbandho yadi kiṃ punaḥ || 47||

yogakārakasambandhātpāpino'pi grahāḥ svataḥ |

tattadbhuktyānusāreṇa diśeyuryaugikaṃ phalam || 48||

svadaśāyāṃ trikoṇeśo śuktau kendrapateḥ śubham |

diśetso'pi tathā no cedasaṃbandhe'pi pāpakṛt || 49||

kendrādhipatyadoṣastu balavān guruśukrayoḥ |

mārakatve'pi ca tayormārakasthānasaṃsthitiḥ || 50||

budhastadanu caṃdro'pi bhavettdanu tadvidhaḥ |

pāpāścetkendrapatayaḥ śubhadāścottarottaram || 51||

yadi kendre trikoṇe vā nivasetāṃ tamograhau |

nāthenānyatarasyaiva saṃbandhādyogakārakau || 52||

tamograhau śubhārūḍhau'saṃbaddhau yena kenacit |

antardaśānurūpeṇa bhavetāṃ yogakārakau || 53||

ārambho rājayogasya bhavenmārakabhuktiṣu |

prathayanti tamārabhya kramaśaḥ pāpabhuktayaḥ || 54||

randhrastharandhrekṣakarandhranātha\-

randhratribhāgādhipamāndibheśāḥ |

duḥkhapradāsteṣvapi durbalo yaḥ

sa nāśakārī svadaśāpahāre || 55||

bhraṣṭhasya tuṅgādavarohisaṃjñā

madhyā bhavetsā suhṛduccabhāge |

ārohiṇī nimnaparicyutasya

nīcāribhāṃśeṣvadhamā bhavetsā || 56||

śastagṛhe śastāṃśe nīce ripubhe'stasaṃsthite vā'pi |

tasya daśā miśraphalā daśāparārdhe phalapradā jñeyā || 57||

tattadbhāvātvyayathasya tadbhāvavyayapasya ca |

vīryahīnasya kheṭasya pāke mṛtyumavāpnuyāt || 58||

daśāpatirlagnagato yadi syāt

triṣaṭdaśaikādaśagaśca lagnāt |

tatsaptavarge'pyatha tatsuhṛdvā

lagne śubho vā śubhadā daśā syāt || 59||

yāvanti varṣaṇi daśā ca sā syāt\-

cārakramāttatra daśāpatiḥ saḥ |

yatra sthitastadbhavanādvidhostu

sthiteḥ prakalpyaṃ sadasatphalaṃ hi || 60||

daśādhināthasya suhṛdgṛhastha\-

staduccago vā'tha daśādhināthāt |

smaratrikoṇopacayopagaśca

dadāti candraḥ khalu satphalāni || 61||

ukteṣu rāśiṣu gatasya vidhoḥ sa rāśiḥ

syājjanmakālabhavamūrtidhanādibhāvaḥ |

tattadvivṛdhikṛdasau kathito narāṇāṃ

tadbhāvahānikṛdathetararāśisaṃsthaḥ || 62||

sārāvalīmuḍudaśāṃ ca varāhahorā\-

mālokya jātakaphalaṃ pravadennarāṇām |

praśnodayagrahavaśādatha vā svajanma\-

rāśyādinā vadatu nāstyanayorviśeṣaḥ || 63||

\medskip\hrule\medskip

          ekaviṃśo'dhyāyaḥ

             pratyantardaśāphala

apahāravibhāgalakṣaṇaṃ tatpaṃktiṃ kramaśaḥ sphuṭaṃ pravacim |

yadudīritamatra tatsamastaṃ kathayetsvadaśāntarāntarādau || 1||

pākeśābdahatā daśeśvarasamā netrāṅkabhaktāḥ samāḥ

śiṣṭa rūpahatā narāṅkavihṛtā māsā nagairvāsarāḥ |

chidrādiṣvapi caivameva kalayetpākakramācceddaśā\-

nāthādyā punarantarāntaradaśāstatpākanāthakramāḥ || 2||

sūrya

mahīśvarādupalabhate'dhikaṃ yaśo

vanācalasthalavasatiṃ dhanāgamam |

jvaroṣṇarugjanakaviyogajaṃ bhayaṃ

nijāṃ daśāṃ praviśati nīkṣaṇadīdhitau || 3||

ripukṣayo vyasanaśamo dhanāgamaḥ

kṛṣikriyā gṛhakaraṇaṃ suhṛdyutiḥ

kṣayānalapratihatirakardāyakaṃ

śaśī yadā harati jalodbhavā rujaḥ || 4 ||

rujāgamaḥ padaviraho'ripīḍanaṃ

varṇodbhavaḥ svakulajanairvarodhitā

mahībhṛto bhavati bhayaṃ dhanacyuti

yardā kujo harati tad'rkarvatsaram || 5 ||

ripūdayo dhanahṛtirāpadudgamo

viṣādbhayaṃ viṣayavimūḍhatā punaḥ

śirodṛśoradhikarugeva dehinām

ahau bhavedhimakarāyurantaro || 6||

ripukṣayo vividhadhanāptiranvahaṃ

surārcanaṃ dvijagurubandhupūjanam |

śravaḥśramo bhavati ca yakṣmarogitā

surāciṃte praviśati gopaśati gopaterdaśām || 7||

dhanāhatiḥ sutavirahaḥ striyā rujo

guruvyayaḥ sapadi paricchadacyutiḥ |

maliṣṭhatā bhavati kaphaprapīdanaṃ

śanaiścare savitṛdaśāntaraṃ gate || 8||

vicancikā piṭakasakuṣṭhakāmilā

viśardhanaṃ jaṭharakaṭiprapīḍanam |

mahīkṣayaḥ trigadabhayaṃ bhavettadā

vidhoḥ sute carati raverathābdakam || 9||

suhṛvdyayuḥ svajanakuṭumbavigraho

riporbhayaṃ dhanaharaṇaṃ padacyutiḥ |

gurorgadaścaraṇaśiroruguccakaiḥ

śikhī yadā viśati daśāṃ vivasvataḥ || 10||

śirorujā jaṭharagudātiṃpīḍanaṃ

kṛṣikriyā gṛhadhanadhanyavicyutiḥ |

sutastriyorasukhamatīva dehināṃ

bhṛgoḥ sute carati raverathābdakam || 11||

candra\-vicāra

strīprajāptiramalāṃśukāgamo

bhūsurottamasamāgamo bhavet |

māturiṣṭaphalamaṅganāsukhaṃ

svāṃ daśāṃ viśati śītadīdhitau || 12||

pittavahnirudhirodbhavā rujaḥ

kleśaduḥkharipucorapīḍanam |

vittamānavihatirbhavetkuje

śītadīdhitidaśāntaraṃ gate || 13||

tīvradoṣaripuvṛddhibandhuruṅ mārutāśanibhayātirudbhavet |

annapānajanitajvarodayāścandravatsaravihārake hyahau || 14||

dānadharmaniratiḥ sukhodayo vastrabhūṣaṇasuhṛtsamāgamaḥ |

rājasatkṛtiratīva jāyate kairavapriyavayohare guraū || 15||

naikarogavihatiḥ suhṛtsuta\-

strīrujā vyasanasaṃbhavo mahān |

prāṇahānirathavā bhavecchanau

mārabandhuvayaso gate'ntaram || 16||

sarvadā dhanagajāśvagokula\-

prāptirābharaṇasaukhyasampadaḥ |

cittabodha iti jāyate vidho\-

rāyuṣi praveśati prabodhane || 17

cittahānirapi sapadaścyuti\-

rbandhuhānirapi toyajaṃ bhayam |

dāsabhṛtyahatirasti dehināṃ

ketuke harati cāndramabdakam || 18||

toyayānavasubhūṣaṇāṅganāvikrayakrayakṛṣikriyādayaḥ |

putramitrapaśudhānyasaṃyutiścandradāyaharaṇonmukhe bhṛgau || 19||

rājamānanamatīva śūratā rogaśāntiraripakṣavicyutiḥ |

pittavātarugine gate tadā syācchaśāṅkaparivatsarāntaram || 20||

maṃgala kī mahādaśā meṃ vividha antardaśoṃ kā phala

pittoṣṇarugvraṇabhayaṃ sahajaiviyogaḥ

kṣetrapravādajanitārthavibhūtisiddhiḥ |

jñātyagniśatrunṛpacorajanaivirodho

dhātrīsuto harati ceccharadaṃ svakīyām || 21||

śastrāgnicoraripubhūpabhayaṃ viṣātiḥ

śukṣyakṣiśīrṣajagado gurubandhuhāniḥ |

prāṇavyayo'tha yadivā vipulāpado vā

vakrāyurantaragate bhujagādhināthe || 22||

dvijavibudhasamarcā tirthapuṇyānusevā

satatamatithipūjā putramitrādivṛddhiḥ |

śravaṇarugatimātraṃ śleṣmarogodbhavo vā

bhavatikujadaśāntaḥ saṃgate vāgadhīśe || 23||

uparyuparivināśaḥ svātmajastrīgurūṇā\-

magaṇitavipadantarduḥkhamarthopahāniḥ |

vasuharaṇamaribhyo bhītiruṣṇānilāgni\-

rbhavati kujadaśāyāmarkaje samprayāte || 24||

aribhayamurucoropadravo'thārthahāniḥ

paśugajaturagāṇāṃ viplavo'mitrayogaḥ |

nṛpakṛtaparipīḍā śūdravairodbhavo vā

viśati śaśitanūje viṣvadhātrīsutāyuḥ || 25||

aśanibhayamakasmādagniśastraprapīḍā

vigamanamatha dehādvittanāśo'thavā syāt |

apagamanamasubhyo yoṣito vā vināśaḥ

praviśati yadi ketuḥ krūranetrāyurantam || 26||

yudhi janitavimānaṃ vipravāsaḥ svadeśā\-

dvasuhṛtirapi corairvamanetroparodhaḥ |

parijanaparihānirjāyate mānavānā\-

mapaharati yadāyurbhaumijaṃ bhārgavendraḥ || 27||

nṛpakṛtaparipūjā yaddhalabdhaprabhāvaḥ

parijanadhanadhānyaśrīmadantaḥpuraṃ ca |

ativilasitakṛttaḥ sāhasādāptalakṣmī\-

stimirabhidi kujāyurdāyasaṃhāriṇīti || 28||

vividhadhanasutāptiviprayogo'rivargai\-

rvasanaśayanabhūṣāratnasampatprasūtiḥ |

bhavati gurujanātirgulmapittaprapīḍā

dharaṇitanayavarṣaṃ śītagau samprayāte || 29||

rāhu kī mahādaśā meṃ vividha antardaśoṃ kā phala

viṣāmburugduṣṭabhujaṅgadarśanaṃ

parābalāsaṃyutiriṣṭavicyutiḥ |

ariṣṭavāgduṣṭajanavyathā

bhavedvidhuṃtudenāpahṛte svavatsare || 30||

sukhopanītiḥ suraviprapūjanaṃ

virogatā vāmadṛśāṃ samāgamaḥ |

supuṇyaśāstrarthavicārasambhavaḥ

surāridāyāntage bṛhaspatau || 31||

samīrapittapragadakṣatistanau

tanūjayoṣitsahajaiśca vigrahaḥ |

svabhṛtyanāśaśca padacyutirbhavet\-

ditiprajāyuḥ pravisśatyathārkaje || 32||

sutasvasiddhiḥ suhṛdāṃ samāgamo

manovinindyatvamatīva jāyate |

paṭukriyābhūṣaṇakauśalādayo

bhujaṅgasaṃvatsarahāriṇīnduje || 33||

jvarāgniśastrāribhayaṃ śirorujā

śarīrakampaḥ svasuhṛdguruvyathā |

viṣavraṇātiḥ kalahaḥ suhṛjjanai\-

rahīndradāyāntarage śikhādhare || 34||

kalatralabdhiḥ śayanopacāratā

turaṅgamātaṅgamahīsamāgamaḥ |

kaphānilāptiḥ svajanaivirodhitā

bhavedbhujaṅgāyurapāhṛtau bhṛgoḥ || 35||

arivyathā syādatipīḍanaṃ

dṛśoviṃṣāgniśastrāhatirāpadudgamaḥ |

vadhūsutātirnṛpatermahadbhayaṃ

bhujaṅgavarṣe timirāriṇā hṛte || 36||

vadhūvināśaḥ kalaho manorujā

kṛṣikrayāvittapaśuprajākṣayaḥ |

suhṛdvipattiḥ salilādbhayaṃ bhave\-

dvidhau daśābhaktari devavidvidhaḥ || 37||

nṛpāgnicorāstrabhayaṃ śarīriṇāṃ

śarīranāśo yadi vā mahārujaḥ |

padabhramo hṛnnayanaprapīḍanaṃ

yadātra sarpayuṣi saṃcaretkujaḥ || 38||

bṛhaspati kī mahādaśā meṃ vividha antardaśoṃ kā phala

saubhāgyakāntitabahumānaguṇodayaḥ

syātsatputrasiddhiravanīpatipūjanaṃ ca |

ācāryasādhujanasaṃyutiriṣṭasiddhiḥ

savatsaraṃ harati devagurau svakīyam || 39||

veśyāṅganāmadakṛdāsavadoṣasaṅga

utkarṣasaukhyasakuṭumbapaśuprapīḍā |

arthavyayorubhayamakṣijaruksutāti

jaivīṃ daśāṃ viśati dainakare narāṇām || 40||

strīdyūtamadyajamahāvyasanaṃ tridoṣaiḥ

kecidvadantyapi ca kevalamaṅgalāptiḥ |

devadvijārcanasutārthasukhaprayogai\-

rgīvarṇapūjitadaśāṃ haratīndusūtau || 41||

śastravraṇaṃ bhavati bhṛtyajanaivirodha\-

ścittavyathā tanayayoṣidupadravaśca |

praṇacyutirgurusuhṛjjanaviprayogaḥ

saureḍyamāyurapahṛtya dadāti ketuḥ || 42||

nānāvidhārthapaśudhānyaparicchadastrī\-

putrānnapānaśayanāmbarabhūṣaṇāptiḥ |

devadvijārcanamupāsanatatparatva\-

māyuryadā harati jaivamathāsureḍyaḥ || 43||

śatrorjayaḥ kṣitipamānanakīrtilābhaḥ

syāccaṇḍatā naraturaṅgamavāhanāptiḥ |

śreṇyagrahārapurarāṣṭrasamastasaṃpada

duccairucathyasahajāyurapāhṛte'rke || 44||

yoṣidbahutvamarināśanamarthalābhaḥ

kṛṣyarthavastuparamonnatakīrtilābhaḥ |

davadvijārcanaparatvamatīva puṃsāṃ

saṃjāyate gurudaśāhṛti śarvarīśe || 45||

bandhūpatoṣaṇamarivrajato'rthalābhaḥ

sukṣetrasatkṛtiriha prathitaprabhāvaḥ

irṣadgurūpahatirīkṣaṇasukṣatirvā

kṣityātmaje harati vatsaramāryajātam || 46||

bandhūpataptirurumānasaruggadārti\-

ścorādbhayaṃ gurugado jaṭharodbhavo vā |

rājendrapīḍanamarivyasanaṃ svanāśaḥ

sampadyate harati sūridaśāṃ surārau || 47||

śani ko mahādaśā meṃ vividha antardaśoṃ kā phala

kṛṣivṛddhabhṛtyamahiṣābhyudayaḥ

pavanāmayo vṛṣalajātidhanam |

sthavirāṅganāptiralasatvamagho

nijavatsarāntaragate ravije || 48||

subhagatvamasti sukhita vanitā

nṛpalālanaṃ vijayamitrayutiḥ

trigadodbhavaḥ sahajaputrarujā

śanidāyahāriṇi śaśāṅkasute || 49||

marudagnipīḍanamarivyasanaṃ

sutadāravigramatiḥ satatam |

aśubhāvalokanamaheśca bhayaṃ

mṛduvatsaraṃ harati ketupatau || 50||

suhṛdaṅganātanayasaukhyayutaḥ

kṛṣitoyayānajanitārthacayaḥ |

śubhakīrtirudbhavati dehabhṛtāṃ

yamadāyahāriṇi bhṛgostanaye || 51||

maraṇaṃ tu vā ripubhayaṃ satataṃ

guruvargarugjaṭharanetrarujā |

dhanadhānyavicyutiriha prabhavet\-

ravijāyurāviśati tīvrakare || 52||

vanitāhatirmaraṇameva nṛṇāṃ

suhṛdāṃ vipattiratha rogabhayam |

jalavātajaṃ bhayamatīva bhavet\-

ravijāyurāviśati rātrikare || 53||

svapadacyutiḥ svajanavigraharuk\-

jvaravāhnaśastraviśabhiratha vā |

arivṛddhirāntararugakṣibhayaṃ

ravijāyurāviśati bhumisute || 54||

apmārgayānamasubhivirahastu

atha vā pramehagurugulmabhayam |

jvararukkṣatiḥ satatameva nṛṇā\-

masitāntaraṃ viśati bhogipatau || 55||

amarārcanadvijagaṇābhiruci\-

rgṛhaputradāravihatistu bhavet |

dhanadhānyavṛddhiradhikā hi nṛṇāṃ

gatavatyathārkivayasīndragurau || 56||

budha kī mahādaśā meṃ vividha antardaśoṃ kā phala

dharmārganiratirvivapaścitāṃ

saṅgamo vimaladhīrghanaṃ dvijāt |

vidyayā bahuyaśaḥ sukhaṃ sadā

candraje harati vatsaraṃ svakam || 57||

duḥkhaśokakalahākulātmatā

gātrakampanamamitrasaṃyutiḥ |

kṣetrayānvipyutiryadā bhavet\-

somamasūnuśaradaṃ gataḥ śikhī || 58||

devavipragurupūjanakriyā dānadharmaparatāsamāgamaḥ |

vastrabhūṣaṇasuhṛdyutirbhavedbodhanāyuṣi samāgate site || 59||

hemavidrumaturaṅgavāraṇaprāvṛtaṃ bhavanamannapānayuk |

bhūpaterapi ca pūjanaṃ bhavedbhānumālini budhābdakaṃ gate || 60||

mastakavyasanamakṣipīḍanaṃ kuṣṭhadadrubahukaṇṭhapīḍanam |

prāṇasaṃśayayutirnṛṇāṃ bhavejjñāyuṣaṃ vrajati śītadīghitau || 61||

agnibhītirapi netrajā rujā corajaṃ bhayamatīva duḥkhitā |

sthānahāniratha vātarogitā jñāyuṣaṃ harati medinīsute || 62||

mānahānirathavāśrayacyutiḥ svakṣayo'gniviṣatoyajaṃ bhayam |

mastakākṣijaṭharaprapīḍanaṃ śītaraśmijadaśāṃ gate'sure || 63||

vyādhiśatrubhayavicyutirbhave\-

dbrahmasiddhiravanīśasatkṛtiḥ |

dharmasiddhitapasāṃ samudgramo

devamantriṇi vido daśāṃ gate || 64||

arthadharmapariluptiruccakaiḥ

sarvakāryaviphalatvamaṅginām |

śleṣmavātajanitā rugudbhave\-

dvodhanāyuṣi samāgate'site || 65||

ketu kī mahādaśā meṃ vividha antardaśoṃ kā phala

ripujanakalahaṃ suhṛdvirodhaṃ

tvaśubhacaḥ śravaṇaṃ jvarāṅgadāham |

gamanaparadhāmni vittanāśaṃ

śikhini labhet daśāṃ gate svakīyām || 66||

dvijavarakalahaḥ striyā virodhaḥ

svakulajanairapi kanyakāprasūtiḥ |

paribhavajananaṃ paropatāpo

bhavati site śikhivatsarāntarāle || 67||

gurujanamaraṇaṃ jvartāraḥ

svajanavirodhavideśayānalabhaḥ |

nṛpakṛtakalahaḥ kaphānilāti\-

rviśati ravau śikhivatsarāntarālam || 68||

sulabhabahudhanaṃ tathaiva hāniḥ

sutaviraho bahuduḥkhabhākprasūtiḥ |

parijanayuvatiprajāpralābhaḥ

śaśini yadā śikhidāyamabhyupete || 69||

svakulajakalahaṃ svabandhunāśaṃ

bhayamapi pannagajaṃ vadanti corāt

hutavahabhayaśatrupīḍanaṃ ca

vrajatikuje dhvajanāmakhecarāyuḥ || 70||

arikṛtakalahaṃ nṛpāgnicaurai\-

rbhayamapi pannagajaṃ vadanti tajjñāḥ |

khalajanavacanaṃ duriṣṭaceṣṭā

samasi gate'tra śikhīndradāyamāhuḥ || 71||

sutavarajananaṃ surendrapūjā

dharaṇidhanāptirupāyanārthasiddhiḥ |

dhanacayajananaṃ mahīśamāno

bhavati gate'tra gurau śikhīndradāyam || 72||

parijanavihatiṃ paropatāpaṃ

ripujanavigrahamaṅgabhaṅgatāṃ ca |

dhanapadaviryutiṃ tathāhurāryā

gatavati sūryasute śikhādharāyuḥ || 73||

sutavarjananaṃ prabhupraśastiḥ

kṣitidhanasiddhirarīśvaraprapīḍā |

paśukṛṣīvihatirbhavettu puṃsāṃ

viśati budhe śikhivatsarāntarālam || 74||

śukra kī mahādaśā meṃ vividha antardaśoṃ kā phala

vasanabhūṣaṇavāhacandanā\-

dyanubhavaḥ pramadāsukhasampadaḥ |

dyutiyutiḥ kṣitipāddhanalabdhayo

bhṛgusute svadaśāṃ praviśatyapi || 75||

nayanakukṣikapolagadodbhavaḥ

kṣitibhṛto bhayamasti śarīriṇām |

gurukulodbhavabāndhavapīḍanaṃ

bhṛgusutāyuṣi bhānumati sthite || 76||

nakhaśiroradanakṣatiruccakaiḥ

pavanapittarugarthavināśanam |

grahaṇigulmakayakṣmakapīḍanaṃ

sitavayohṛti tatra himalviṣi || 77||

rudhirapittagadātisamāśrayaḥ

kanakatāmracayāvanisaṃgrahaḥ |

suvatidūṣaṇamudyamavicyuti\-

rvṛṣabhavallabhavatsarage kuje || 78||

nidhibhavaḥ sutalabdhirabhīṣtavāk

svajanapūjanamapyaribandhanam |

dahanacoraviṣodbhavapīḍanaṃ

tuladhareśvaravatsarage'sure || 79||

vividhadharmasureśanamaskriyā

bhavati cātmajavāmadṛgāgamaḥ |

vividharājyasukhaṃ ca śarīriṇāṃ

kavidaśāhṛti kārmukanāyake || 80||

nagarayodhanṛpodbhavapūjanaṃ

pravarayoṣidavāptirathāsti vā |

vividhavittaparicchadasaṃyuti\-

ditipūjitadāyagate śanau || 81||

tanayasaukhyamāgamasampadāṃ

nicayalabdhiratiprabhutā yaśaḥ |

pavanapittakaphātiraricyutir\-

danujamantridaśāhṛti candraje || 82||

sutasukhādibahiḥ sthitiragnijaṃ

bhayamatīva vināśanamaṅgaruk |

api ca vāravadhūjanasaṃyutiḥ

śikhini yātyalamauśanasīm daśām || 83||

daśāpahāreṣu phalaṃ yaduktaṃ

varṇādhikārānuguṇaṃ vadantu |

chidreṣu sūkṣmeṣvapi tatphalāptiḥ

chāyāṅkavārtaśravaṇāni vā syuḥ || 84||

\medskip\hrule\medskip

          dvāviṃśo'dhyāyaḥ

             kālacakra daśā

dasrāditaḥ pādavaśena meṣānn\-

mīnāmśakāntaṃ kramaśo'pasavyam |

kīṭāddhayāntaṃ gaṇayecca savya\-

mārgeṇa pādakramaśo'jatārāt || 1||

evaṃ bhūyāccāpasavyaṃ ca savyaṃ

bhāni trīṇi trīṇi vidyātkrameṇa |

tadrāśīśaproktavarṣairdaśāsya

devaṃ prāhuḥ kālacakre mahāntaḥ || 2||

manuḥ paraḥ sanirdhanirnṛpastapo vane kramāt |

divākaradivatsarāḥ śubhāśubhāptihetavaḥ || 3||

dasḥapahārādikakālacakre

vākyāni dasrādipadādijāni |

dakṣyāmi varṇairnavabhirbhamānai

rāśīśavarṣaiḥ paramāyuratra || 4||

pauraṃ gāvo mita sandigdhaṃ

nakṣatrenduḥ sa tu bhūśūlam |

rūpetrakṣannidhayoraṅge

vāṇī casthaṃ dadhi nakṣatram || 5||

dāsatveśo gaurīputraṃ

kṣannidhikāro gobhūśeṣam |

saudadhinakṣatrehāsanto

bhaumaguruḥ putrākṣonādhiḥ || 6||

vākyānyetānyaśviyāmyarkṣayoryā\-

nyaśvinyādyanyagnibhasyāpasavye |

savye'jendvorvakṣyamāṇeṣu vākye\-

ṣvindorvakyānyeva raudrasya bhūyaḥ || 7||

dhenuḥ kṣetre purago śaṃbhu\-

stāsāṃ jatru kṣannidhi dāsī |

carmābhogī rāyadhinākṣa\-

strīpaurāṅgī śivatīrthābje || 8||

trakṣanidhirdā sūciśaṃbho

saurayadhī nakṣatraṃ pāram |

gośivatīrthe dātrikṣnno

dhīhasitāṃśubhorgī ramyā || 9||

nakṣatrapādaiṣyaghaṭī samutthā

pūrvā daśā tatpativarṣajātā |

pūrvoktapādakramaśo'tra vidyāt\-

keṣāṃcidevaṃ matamāhurāryā || 10||

dasrādipādaprabhṛtīni bhānāṃ

vākyāni yānyakṣarapaṃktijāni |

teṣāṃ krameṇaiva daśā prakalpyā

vākyakramaṃ sādhviti kecidāhuḥ || 11||

vākyakrame karkyalimīnasandhau

maṇḍūkagatyaśvaraplutiśca |

siṃhāvalokastrividhā tadānīṃ

daśāntaraṃ duḥkhaphalapradaṃ syāt || 12||

tadvākyavarṇakramaśopahāra\-

varṣāhate tatparamāyurāpte |

tadā daśāyāmapahāravarṣa\-

saṃkhyāśca māsāndivasānvadeyuḥ || 13||

vākyeṣu yāvaccharadāṃ pramāṇaṃ

vadanti tāvatparamāyuratra |

meṣādanīkaṃ madanaṃ gajena

tundaḥ punaścaivamudīritaṃ tat || 14||

utpanna ādhāna āura kṣema mahādaśā

mahādaśāsu yatphalaṃ prakīrtitaṃ mayā purā |

tadeva yojayed budho daśāsu caivamādiṣu || 15||

janmarkṣātparatastu pañcamabhavā'thotpannasaṃjñā daśā

syādādhānadaśā'pyato'ṣṭamabhavāt kṣemānmahākhyā daśā |

āsāmeva daśāvasānasamaye mṛtyupradā syānnṛṇāṃ

svalpānalpasamāyuṣāṃ trivadhapañcarkṣeśadāyāntime || 16||

nisargadaśā

ekaṃ dve nava viṃśatirdhṛtikṛtiḥ pañcāśadeṣāṃ kramāt

candrārendujaśukrajīvadinakṛddaivākarīṇāṃ samāḥ |

svai svaiḥ puṣṭaphalā nisargajanitaiḥ paktirdaśāyā kramā\-

dante lagnadaśā hubheti yavanā necchanti kecittathā || 17||

aṃśadaśā

liptīkṛtya bhajedrgrahaṃ khakhajinaistacchiṣṭamāyuṣkalā

āśākhāśvihṛtābdamadivasāḥ satyodite'mśāyuṣī |

vakriṇyuccagate trisaṅguṇamidaṃ svāṃśatribhāgottame

dvighnaṃ nīcagate'rdhamapyatha dalaṃ mauḍhye sitārkī vinā || 18||

sarvārddhatrikṛteṣuṣaṇmitalavahlāso'satāmutkramā\-

driḥphātsatsu dalaṃ tadā harati balyeko bahuṣvekabhe |

tryaṃśonaṃ ripubhe vinā kṣitisutaṃ satyopadeśe daśā

lagnasyāṃśasamā balinyudayabhe'syātrāpi tulyāpi ca || 19||

tasyopadeśo varamatra kintu

kurvantyayogyaṃ bahuvargaṇabhiḥ |

ācāryakaṃ tvatra bahughnatāyām

eko tu yadbhuri tadeva kāryam || 20||

piṇḍāyurdaśā

dheyaṃ śūra śake śriyaṃ smaya pare nidrāḥ samā bhāskarāt

piṇḍākhyayuṣi pūrvacca haraṇaṃ sarva vidadhyādiha |

lagne pāpini bhaṃ vinodayalavairnighnaṃ natāṅgairhṛtaṃ

tyājyaṃ saumyanirīkṣite'rdhamṛṇamatrāyuṣyabhijñā viduḥ || 21||

lagnadaśāmaṃśasamāṃ balavatyaṃśe vadanti paiṇḍākhye |

balayuktaṃ yadi lagnaṃ rāśisamaivātra nāṃśotvā || 22||

haraṇaṃ nīce'rddhamṛṇaṃ syātpūrṇaṃ proktavarṣamuccagṛhe |

paiṇḍādau vdyantarage prājñaistrairāśikaṃ cintyam || 23||

paiṇḍākhyamāyurbrurvate pradhānaṃ

maṇitthacāṇakyamayādayaśca |

etanna sādhvityavadadbhadanto

varāhasūryasya tathaiva vākyam || 24||

sūryādikānāṃ svamatena jīva\-

śarma svarāṃśaṃ paramāyuṣo'tra |

asyāpi sarva haraṇaṃ vidheyaṃ

pūrvoktivallagnadaśāmapīha || 25||

n•ṇāṃ dvādaśavatsarā daśahatā hyāyuḥpramāṇaṃ parai\-

rākhyātaṃ paramaṃ śanestribhagaṇaṃ yāvatparairīritam |

kaiściccandrasahasradarśanamiha proktaṃ kalau kintu yat

vedoktaṃ śaradaḥ śataṃ hi paramāyurdāyamācakṣmahe || 26||

lagnādityendukānāmadhikabalavataḥ syāddaśādau tato'nyā

tatkendrādisthitānāmiha bahuṣu punarvīryato vīryasāmye |

bahvāyurvarṣadātuḥ prathamaminavaśāccoditasyābdasāmye

vīryaṃ kintvatra sandhigrahavivarahataṃ bhāvasandhyantarāptam || 27||

aṃśodbhavaṃ lagnabalātprasādhya\-

māyuśca piṇḍodbhavamarkavīryāt |

naisargikaṃ candrabalātprasādhyaṃ

brūmasrayāṇāmapi vīryasāmye || 28||

teṣāṃ trayāṇāmiha saṃyutistu

tribhirhṛtā saiva daśā prakalpyā |

vīrye dvayoraikyadalaṃ tayoḥ syāt

cejjīvaśarmāyuramī balonāḥ || 29||

kālacakradaśā jñeyā candrāṃśeśe balānvite |

sadā nakṣatramārgeṇa daśā balavatī smṛtā || 30||

samāḥ ṣaṣṭidvighnā manujakariṇāṃ pañca ca niśā

hayānāṃ dvatriṃśatkharakarabhayoḥ pañcakakṛtiḥ |

virūpā sāpyāyurvṛṣamahiṣayodvadiśa śunāṃ

smṛtaṃ chāgādīnāṃ daśakasahitāḥ ṣaṭ ca paramam || 31||

ye dharmakarmaniratā vijitendriyā ye

ye pathyabhojanajuṣo dvijadevabhaktāḥ |

loke narā dadhati ye kulaśīlalilāṃ

teṣāmidaṃ kathitamāyurudāradhībhiḥ || 32||

\medskip\hrule\medskip

          trayoviṃśo'dhyāyaḥ

             praṣṭakavarga

gocaragrahavaśānmanujānāṃ yacchubhāśubhaphalāmyupalabdhyai |

aṣṭavarga iti yo mahaduktastatprasādhanamihābhidadhe'ham || 1||

ālikhya samyagbhuvi rāśicakraṃ grahasthitiṃ tajjananapravṛttam |

tattadgraharkṣātkramaśo'ṣtavargaṃ proktaṃ karotyakṣavidhānamatra || 2||

putrīvaṃsāhidhanike'rkakujārkajebhyo

muktāvvake suragurorbhṛgujāttathāśrīḥ |

jñādgomatīdhanaparā raviriṣṭadobjāt\-

gītonnayepyudayabhāllaghutānnapātre || 3||

gītāsau janake raveḥ kalitasānniṣke tuṣāradyuteḥ

bhaumāchrīguṇite dhanasya yugavanmāsābdanitye budhāt |

nīvātkauravasajjanasya bhṛgujādgūḍhātmasiddhājñayā

mandādvāṇacaye tanīrgatinaye candraḥ śubho gocare || 4||

tīkṣṇāṃśorgaṇitānake śiśiragorlākṣāya bhūmeḥ sutāt

putrīvāsajanāya candratanayādgometake gīṣpateḥ |

tannākāri sitāttadā kuruśaneḥ kovāsadādhenuko

lagnātsvātkalitaṃ nayet kṣitisutaḥ kṣemaprado gocare || 5||

saumyādyogaśataṃ dhanaiḥ kururavermoṣādhikaśrīrguroḥ

tejo yatra yamārayoḥ puravasandigdhenaye bhārgavāt |

putro garbhamahāndhake parabhṛtāṃ dānāya lagnātsudhā\-

mūrteḥ prāvṛṣi jānakī śaśisutastvatra sthitaścecchubhaḥ || 6||

mārtānḍātkaralābhasajjadhanike candrādrumesālike

bhaumātkiṃ prabhusūdanāya kuravaḥ śikṣādhanāḍhye budhāt |

putrī garbhasadānake suraguroḥ svallakṣmicandre śaneḥ

śrīmanto dhanikāḥ sitātkariviśeṣe siddhinityaṃ tanoḥ || 7||

jātyāṃ śrīstu ravervidhoḥ puragavāmandolliputre tanoḥ

paure lābhamadālike kurulavaṃ mohe dhaneḍhye bhṛgoḥ |

lobhastāllipare kujādravisutāngarbhaṃ mahābdhau naye

jñālakṣmīcullake gurormadadhatāḍhyo'sau bhṛguḥ saukhyadaḥ || 8||

raveryātrāvīthījanaya śaśino lakṣaya śaneḥ

guṇestutyo bhaumādgaṇitanikaro'sau śubhakaraḥ |

śatākāre jīvāttadadhanapare jñādudayabhāt

kalābhūtānamye bhṛguja cayakhe sūryatanayaḥ || 9||

iti nigaditamiṣṭaṃ neṣṭamanyadviśeṣā\-

dalikaphalavipākaṃ janmināṃ tatra dadyuḥ |

upacayagṛhamitrasvoccagaiḥ puṣṭamiṣṭaṃ

tvapacayagṛhanīcārātigairneṣṭasampat || 10||

kṛvāṣṭavarga dyusadāṃ kriyādi\-

ṣvakṣairviṃhīne mṛtirekabindoḥ |

nāśo vyayo bhītibhayārthanārī\-

śrīrājyasiddhiḥ kramaśaḥ phalāni || 11||

tattadgrahādhiṣṭhitasarvarāśīṃ\-

statsaṃjñitaṃ lagnamiti prakalpya |

tebhyaḥ phalānyaṣṭavidhānyabhūvaṃ\-

stattadgṛhādbhā vavaśādvadantu || 12||

tattadgraharkṣāśakatulyabhāṃśa

sthitā grahāścāravaśādidānīm |

tathaiva tadbhāvasamutthitāni

phalāni kurvanti śubhāśubhāni || 13||

kṛte'ṣtavarge sati kārakarkṣāt\-

yadbhāvamuktāṅkamupaiti kheṭaḥ |

tadbhāvapuṣṭiṃ saśubho'śubho vā

karotyanukte viparītameva || 14||

ekatra bhāve bahavo yadānī\-

muktāṅkagāścāravaśādvrajanti |

puṣṇanti tadbhāvaphalāni samyak

tatkārakāttattanṛpūrvabhāve || 15||

bindau sthite tatphalasiddhikāla

vinirṇayāya prahite'ṣṭavarge |

bhānyaṣṭadhā tatra vibhajya kakṣā

krameṇa teṣāṃ phalamāhuranye || 16||

prastārāṣṭakavargaḥ

ālikhya cakraṃ nava pūrvarekhā

yāmyottarasthā daśa ca trirekhāḥ |

prastārakaṃ ṣaṇṇavatiprakoṣṭhaṃ

paṅktyaṣṭakaṃ cāṣṭakavargajaṃ syāt || 17||

horāśaśībodhanaśukrasūrya\-

bhaumāmarendrāciṃtabhānuputrāḥ |

yāmyādipaṅktyaṣṭakarāśināthāḥ

krameṇa tatbinduphalapradāḥ syuḥ || 18||

rāśyṣṭabhāgaprathamāṃśakāle

śanirdvitīye ty guruḥ phalāya |

kakṣākrameṇaivamihāntyabhāga\-

kāle vilagnaṃ phaladaṃ pradiṣṭam || 19||

sarvagrahāṇāṃ prahite'ṣṭavarge

tatkālarāśisthitabinduyoge |

aṣṭākṣasaṃkhyādhikavindavaśvet

śubhaṃ tadune vyasanaṃ krameṇa || 20||

yāvantastuhinaruceḥ śubhāṅkasaṃsthā

yāvantaḥ śubhabhavane himadyutervā |

itthaṃ tadviditamihādhike ca tebhyaḥ

svastyūne vipaditi sūcitaṃ pareṣām || 21||

kartuḥ svajanmasamayāvasathagrahāṇāṃ

kṛtvāṣṭavargakathitākṣavidhānamatra |

bahvakṣayogavaśataḥ śubharāśimāsa\-

bhāvagrahasthitiṣu karmaśubhaṃ vidadhyāt || 22||

pāpo'pi svagṛhasthaścedbhāvavṛddhiṃ karotyalam|

nīcārātigṛhasthaścetkuryādbhāvakṣayaṃ dhruvam || 23||

svoccastho'pi śubho bhāvahāniṃ duḥsthānapo yadi |

susthānapaścet svoccasthaḥ pāpī bhāvānukūlyakṛt || 24||

\medskip\hrule\medskip

          caturviṃśo'dhyāyaḥ

             praṣṭakavargaphala

arkasthitasya navamo rāśiḥ pitṛgṛhaḥ smṛtaḥ

tadrāśiphalasaṃkhyābhirvarddhayeckṣodhyapiṇḍakam || 1||

saptaviṃśahṛtāllabdhaṃ nakṣatraṃ yāti bhānuje |

tasmin kāle pitṛkleśo bhaveṣyati na saṃśayaḥ || 2||

tattrikoṇagate vā'pi pitṛtulyasya vā mṛtaḥ |

saṃyogaḥ śodhyaśiṣāṇāṃ śodhyapiṇḍa iti smṛtaḥ || 3||

lagnātsukheśvarāṃśeśadaśāyāṃ ca pitṛkṣayaḥ |

sukhanāthadaśāyāṃ vā pitṛtulyamṛtiṃ vadet || 4||

saṃśodhya piṇḍaṃ sūryasya randhramānena varddhayet |

dvādaśena hatāccheṣarāśiṃ yāte divākare || 5||

tattrikoṇagate vā'pi maraṇaṃ tasya nirdiśet |

evaṃ grahāṇāṃ sarveṣāṃ cintayenmatimānnaraḥ || 6||

candrātsukhaphalaiḥ pinḍaṃ hatvā sārāvaśeṣitam |

śanau yāte mātṛhāniḥ trikoṇarkṣagate'pi vā || 7||

candrātsukhāṣṭameśaṃśatrikoṇe videsādhipe |

mātuviṃyogaṃ tanmāse nirdiślellagnataḥ pituḥ || 8||

bhaumāttṛttīyarāśisthaphalaibhrātṛgaṇaṃ vadet |

budhātsukhaphalairbandhugaṇaṃ vā mātulasya ca || 9||

gurusthitasutasthāne yāvatāṃ vidyate phalam |

śatrunīcagrahaṃ syaktvā śeṣāstasyātmajāḥ smṛtāḥ || 10||

guroraṣṭakavarge tu śodhyaśiṣṭaphalāni vai |

krūrarāśiphalaṃ tyaktvā śeṣāstasyātmajāḥ smṛtāḥ || 11||

phalādhikaṃ bhṛgoryatra tatra bhāryājaniryadi |

tasyāṃ vaṃśābhivṛddhiḥ syādalpe kṣīṇārthasaṃtatiḥ || 12||

śodhyapiṇḍaṃ śanerlagnāddhatvā randhraphalaiḥ sukhaiḥ |

hṛtvāvaśeṣabhaṃ yāte mande jīve'pi vā mṛtiḥ || 13||

lagnādimandāntaphalaikyasaṃkhyā\-

varṣe vipattistu tathārkaputrāt |

yāvadvilaggāntaphalāni tasmin\-

nāśo hi tadyogasamānavarṣe || 14||

aṣṭamastthaphalairlagnātpiṇḍaṃ hatvā sukhairbhajet |

phalamāyuvijānīyātprāgvadvelāṃ tu kalpayet

trikoṇa śodhana

trikoṇeṣu tu yannyūnaṃ tattulyaṃ triṣu śodhayet |

ekasmin bhavane śūnye tatrikoṇaṃ na śodhayet || 16||

bhavanadvayaśūnye tu śodhayedanyamandiram |

samatve sarvageheṣu sarvaṃ saṃśodhayettadā || 17||

ekādhipatya śodhana

trikoṇaśodhanāṃ kṛtvā praścadaikāhipatyakam |

kṣetredvaye phalāni syustadā saṃśodhayetsudhīḥ || 18||

grahayukte phalairhīne grahābhāve phalādhike |

ūnena sadṛśantvasmin śodhayedgrahavarjite || 19||

phalādhike grahairyukte cānyasmin sarvamtsṛjet |

sagrahāgrahatulyatve sarvaṃ saṃśodhyamagrahāt || 20||

ubhābhyāṃ grahahīnābhyāṃsamatve sakalaṃ tyajet |

ubhayorgrahasaṃyukte na saṃśodhyaṃ kadācana || 21||

ekasmin bhavane śūnye na saṃśodhyaṃ kadācana |

dvāvagrahau cedyannayūnaṃ tattulyaṃ śodhayeddvayoḥ || 22||

śodhyāvaśiṣṭaṃ saṃsthāpya rāśimānena varddhayet |

grahayukte'pi tadrāśau grahamānena varddhayet || 23||

rāśi guṇaka āura graha guṇaka

gosiṃhau daśaguṇitau vasubhirmithunālibhe |

vaṇiṅmeṣau ca munibhiḥ kanyakāmakare śaraiḥ || 24||

śeṣāḥ svamānaguṇitāḥ karkicāpaghaṭībhuṣāḥ |

ete rāśiguṇāḥ proktāḥ pṛthaggrahaguṇāḥ pṛthak || 25||

jīvāraśukrasaumyānāṃ daśavasumaptendriyaiḥ kramādguṇitā |

budhasaṃkhyā śeṣāṇāṃ rāśiguṇādgrahaguṇaḥ pṛthakkāryaḥ || 26||

evaṃ gunitvā saṃyojya saptabhirguṇayetpunaḥ |

saptaviṃśahṛtālabdhavarṣāṇyatra bhavanti hi || 27||

dvādaśādguṇayellabdhā māsāharghatikāḥ kramāt |

saptaviṃśati varśāṇi maṇḍalaṃ śodhayetpunaḥ || 28||

anyo'nyamarddhaharaṇaṃ grahayukte tu kārayet |

nīce'rddhamastage'pyarddhaharaṇaṃ teṣu kārayet || 29||

śatrukṣetre tribhāgonaṃ dṛśyārddhaharaṇaṃ tathā |

tryaṃśonaharaṇaṃ bhaṅge sūryendvoḥ pātasaṃśrayāt || 30||

bahutve haraṇe prāpte kārayedvalavattaram |

paścāttān sakalān kṛtvā varāṅgeṇa vivarddhayet || 31||

mātaṅgalabdhaṃ śuddhāyurbhavatīti na saṃśayaḥ |

pūrvavaddinamāsābdān kṛtvā tasya daśā bhavet || 32||

evaṃ grahānāṃ sarveṣaṃ daśāṃ kuryāt pṛthak pṛthak |

aṣṭavargadaśāmārgaḥ sarveṣāmuttamottamaḥ || 33||

balo baliṣto lavaṇāgamosuro

rāgī murariḥ śikharīndragāthayā

bhaumo gaṇendro laghubhāvatāsuro

gokarṇaraktā tu puraṇarmathilī || 34||

rudraḥ paraṃ gahvaraṃbhairavasthalī

rāgī valī bhāsvaragīrbhagācalāḥ |

girau vivasvānbalavadvivakṣayā

śulī mama prītikaro'tra tīrthakṛt || 35||

sarvakarmaphalopetamaṣṭavargakamucyate |

anyathā balavijñānaṃ durjñeyaṃ guṇadoṣajam || 36||

triṃśādhikaphalā ye syū rāśayaste śubhapradāḥ |

pañcaviṃśātparaṃ madhyaṃ kaṣṭaṃ tasmādadhaḥ phalam || 37||

madhyātphalādhikaṃ lābhe lābhāt kṣīṇatare vyaye |

yasya vyayādhike lagne bhogavānarthavān bhavet || 38||

mūrtyādi vyayabhāvāntaṃ dṛṣṭvā bhāvaphalāni vai |

adhike śobhanaṃ vidyāddhīne doṣaṃ vinirdiśet || 39||

ṣaṣṭhāṣṭhamavyayāṃstyaktvā śeṣeṣveva parakalpayet |

śreṣṭharāśiṣu sarvāṇi śubhakāryāṇi kārayet || 40||

lagnātprabhṛti mandāntamekīkṛtya phalāni vai |

saptabhirguṇayetpaścātsaptaviṃśahṛtātphalam || 41||

tatsamānagate varṣe duḥkhaṃ vā rogamāpnuyāt |

evaṃ mandāni lagnāntaṃ bhaumarāhvostathā phalam || 42||

śubhagrahāṇāṃ saṃyogasamānābde śubhaṃ bhavet |

putravittasukhādīni labhate nātra saṃśayaḥ || 43||

saṃgraheṇa mayā proktamaṣṭavargaphalaṃ tviha |

tajjñairvistarataḥ proktamanyatra paṭubuddhibhiḥ || 44||

\medskip\hrule\medskip

          paṃcaviṃśo'dhyāyaḥ

             gulikādi upagraha

namāmi māndiṃ yamakaṇṭakākhya\-

marddhaprahāraṃ bhuvi kālasaṃjñam |

dhūmavyatīpātaparidhyabhikhyān\-

upagrahānindradhanuśca ketūn || 1||

caraṃ rudradāsyaṃ ghaṭaṃ nityatānaṃ

khanirmāndanāḍhyaḥ kāryau

aharmānavṛddhikṣayau tatra kāryau

niśāyāṃ tu vāreścarātpañcamādyāḥ || 2||

divyā ghaṭī nityatanuḥ khanīnāṃ

candre ruruḥ syādyamakaṇṭakasya |

arddhaprahārasya bhaṭo naṭena

stanau khanī candrakharau jayajñaḥ || 3||

kālasya phenaṃ tanurudradivyaṃ

vandyo naṭastairanusūryavārāt

eṣāṃ samaṃ māndivadeva tatta

nnāḍyā sphuṭa lagnavadatra sādhyam || 4||

dhūmo vedagṛhaistrayodaśabhirapyaṃśaiḥ samete ravau

syāttasmin vyatipātako vigalite cakrādathāsmi nyute |

ṣaḍbhibhaiḥ pariveśa indradhanurityasmiṃścyute maṇḍalā\-

datyaṣṭayaṃśayute'tra keturatha tatraikarkṣayukto raviḥ || 5||

bhāvādhyāye pūrvameva mayā proktaṃ samuccayam |

muktānāṃ yattadevātra vācyaṃ bhāvaphalaṃ dṛḍham || 6||

tathāpi gulikādināṃ viśeṣo'tra nigadyate |

pūrvācāryaiyardākhyātaṃ tatsaṃgṛhya mayoditam || 7||

coraḥ krūro vinayarahito vedaśāstrārthahīno

nātisthūlo nayanavikṛto nātidhīrnārtiputraḥ |

nālpāhārī sukhavirahito lampaṭo nātijīvī

śūro na syādapi jaḍamatiḥ kopano māndilagne || 8||

na cāṭuvākyaṃ kalahāyamāno

na vittadhānyaṃ paradeśavāsī |

na vāṅna sūkṣmārthavivādavākyo

dineśapautre dhanarāśisaṃsthe || 9||

virahagarvamadādiguṇairyutaḥ

pracurakopadhanārjanasaṃbhramaḥ |

viṃgataśokabhayaśca visodaraḥ

sahajadhāmani mandayuto yadā || 10||

suhṛdi śanisute syādbandhuyānārthahīna\-

ścalamatiravabuddhistvalpajīvī ca putre |

bahuripugaṇahantā bhūtavidyāvinodī

ripugatagulike saccheṣṭhaputraḥ saśūraḥ || 11||

kalatrasaṃsthe gulike kalahī vahubhāryakaḥ |

lokadveṣī kṛtaghnaśca svalpajñaḥ svalpakopanaḥ || 12||

vikalanayanavaktro hvasvadeho'ṣṭamasthe

gurusutaviyuto'bhūddharmasaṃsthe'rkapautre

na śubhaphaladakarmā karmasaṃsthe vidānaḥ

sukhasutamatitejaḥ kāntimāṃllābhasaṃsthe || 13||

viṣayavirahito dīno bahuvyayaḥ syāvdyaye gulikasaṃsthe |

gulikatrikoṇabhe vā janma krūyānnavaṃśe vā || 14||

raviyukte pitṛhantā mātṛkleśī niśāpasaṃyukte |

bhrātṛviyogaḥ sakuje budhayukte mandaje ca sonmādī || 15||

guruyukte pāṣaṇdī śukrayute nīcakāminīsaṅgaḥ |

śaniyukte śaniputre kuṣṭhavyārdhyadiṃtaśca so'palpāyuḥ || 16||

viṣarogī rāhuyute śikhiyukte vahnipīdito māndau |

gulikastyājyayutaśvettasmiñjāto nṛpo'pi bhikṣāśī || 17||

gulikasya tu saṃyoge doṣānsarvatra nirdiśet |

yamakaṇṭakasaṃyoge sarvatra kathayecchabham || 18||

dośapradāne guliko balīyān

śubhapradāne yamakaṇṭakaḥ syāt |

anye ca sarve vyasanapradāne

māndyuktavīryarddhibalānvitāḥ syuḥ || 19||

śanivadgulike proktaṃ guruvadyamakaṇṭake |

ardhaprahāre budhavatphalaṃ kāle tu rāhuvat || 20||

kālastu rāhurgulikastu mṛtyu\-

rjīvātukaḥ syādyamakaṇṭakopi |

arddhaprahāraḥ śubhadaḥ śubhāṅka\-

yukto'nyathā cedaśubhaṃ vidadhyāt || 21||

ātmādayo'dhipairyuktā dhuṃādigrahasaṃyuttaḥ

te bhāvā nāśatāṃ yānti vadatīti parāśaraḥ || 22||

dhūme santatamuṣṇaṃ syādagnibhītirmanovyathā |

vyatīpāte mṛgabhayaṃ catuṣpānmaraṇaṃ tu vā || 23||

pariveṣe jale bhīrurjalarogaśca bandhanam |

indracāpe śilāghātaḥ kṣataṃ śastrairapi cyutiḥ || 24||

ketau patanaghātādyaṃ kāryanāśo'śanerbhayam |

ete yadbhāvasahitāstaddaśāyāṃ phalaṃ vadet || 25||

alpāyuḥ kumukhaḥ parākramaguṇo duḥkhī ca naṣṭātmajaḥ

pratyarthikṣubhito viśīrṇamadano durmargimṛtyuṃ gataṃ |

dharmādipratikrūlatāṭanarucilārbhānvito doṣavā\-

nityevaṃ kramaśo vilagnabhavanātketoḥ phalaṃ kīrtayet || 26||

aprakāśāḥ sacaranti dhūmādyāḥ paṃca khecarāḥ |

kvacitkadāciddṛśyante lokopadravahetave || 27||

dhūmastu dhūmapaṭalaḥ puccharkṣamiti kecana |

ulkāpāto vyatīpātaḥ pariveṣastu dṛśyate || 28||

loke prasiddhaṃ yaddṛṣṭaṃ sadevendradhanuḥ smṛtam |

ketuśca dhūmaketuḥ syāllokopadravakārakaḥ || 29||

gulikabhavananāthe kendrage vā trikoṇe

balini nijagṛhasthe svoccamitrasthite vā |

rathagajaturagāṇāṃ nāyako māratulyo

mahitapṛthuyaśāśyānmedinīmaṅḍalendraḥ || 30||

\medskip\hrule\medskip

          ṣaḍviṃśo'dhyāyaḥ

             gocaraphala

sarveṣu lagneṣvapi satsu candra\-

lagnaṃ pradhānaṃ khalu gocareṣu |

tasmāttadṛkṣādapi vartamān\-

grahendracāraiḥ kathayetphalāni || 1||

sūryaḥ ṣaṭtridaśasthitastridaśaṣaṭsaptādyagaścandramāḥ

jīvastvastatapodvipaṃcamagato vakrārkajau ṣaṭtrigau |

saumyaḥ ṣaṭsvacaturdaśāṣṭamagataḥ sarve'pyupāntasthitāḥ

śukraḥ khāstaripūnvihāya śubhadastigmāṃśuvadbhoginau || 2||

lābhavikramakhaśatraṣu sthitaḥ

śobhano nigadito divākaraḥ |

khecaraiḥ sutatapojalāntyagaiḥ

vyārkibhiryadi na viddhyate tadā || 3||

dyūnajanmaripulābhakhatrigaḥ

candramāḥ śubhaphalapradaḥ sadā |

svātmajāntyamṛtibandhudharmagai

vidhdyate na vibudhairyadi grahaih || 4||

vikramāyaripugaḥ kujaḥ śubhaḥ

syāttadāntyasutadharmagaiḥ khagaiḥ |

cenna viddha inasūnurapyasau

kintu dharmadhṛṇanā na vidhdyate || 5||

svāmbuśatrumṛtikhāyagaḥ śubho

jñastadā na khalu vidhdyate sadā |

svālmajatritapa ādyanaidhana

prāptigaivibudhubhiryadi grahaiḥ || 6||

svāyadharmatanayāstasaṃsthito nākanāyakapurohitaḥ śubhaḥ |

riḥpharandhrakhajalatrigairyadā vidhdyate gaganacāribhirna hi || 7||

āsutāṣṭamatapovyayāyago viddha āsphujidaśobhanaḥ smṛtaḥ |

naidhanāstatanukarmadharmadhīlābhavarisahajasthakhecaraiḥ || 8||

janmanyāyāsadātā kṣapayati vibhavān krodharogādhvadātā

vittabhraṃśaṃ dvitīye diśati na sukhado pañcanāmāgrahaṃ ca |

sthānaprāptiṃ tṛtīye dhananicayamudākalyakṛccārihantā

rogāṇ datte caturthe janayati ca muhuḥ sragdharābhogavighnam || 9||

vittakṣobhaṃ sutastho vitarati bahuśo rogamohādidātā

ṣaṣṭhe'rko hanti rogān kṣapayati ca ripūñchokamohānpramāṣṭiṃ |

ādhvānaṃ saptamastho jaṭharagudabhayaṃ dainyabhāvaṃ ca tasmai

ruktrāsāvaṣṭamasthaḥ kalayati kalahaṃ rājabhītiṃ ca tāpam || 10||

āpaddainyaṃ tapasi virahaṃ cittaceṣṭānirodhaṃ

prāptonyugrāṃ daśamagṛhage karmasiddhiṃ dineśe |

sthānaṃ mānaṃ vibhavamapi caikādaśe roganāśaṃ

kleśaṃ vittakṣayamapi suhṛdvairamantye jvaraṃ ca || 11||

krameṇa bhāgyodayamarthahātiṃ jayaṃ ślokamarogatāṃ ca |

sukhānyaniṣṭaṃ gadamiṣṭasiddhiṃ modaṃ vyayaṃ ca pradadāti candraḥ || 12||

antaḥ śokaṃ svajanavirahaṃ raktapittoṣṇarogaṃ

lagne vitte bhayamapi girāṃ doṣamarthakṣayaṃ ca |

dhaire bhaumo janayati jayaṃ svarṇabhūṣaṃpramodaṃ

sthānabhraṃśaṃ rujamudarajāṃ bandhuduḥkhaṃ caturthe || 13||

jvaramanucitacintāṃ putrahetuvyathāṃ vā

kalayati kalahaṃsvaiḥ pañcame bhūmiputraḥ |

ripukalahanivṛttiṃ rogaśāntiṃ ca ṣaṣṭhe

vijayamatha dhanāptiṃ sarvakāryānukūlyam || 14||

kalatrakalahākṣirugjaṭhararogakṛtsaptame

jvarakṣatajarūkṣito vigatavittamāno'ṣṭame |

kuje navamasaṃsthite paribhavo'rthanāśādibhi\-

vilambitagatirbhavatyabaladehadhātukṣayaiḥ || 15||

duśceṣṭā vā karmavighnaḥ śramaḥ khe

dravyārogyakṣetravṛddhiśca lābhe |

bhaumaḥ kheṭo gocare dvādaśastho

dravyacchedastāpa uṣṇāmayādyaiḥ || 16||

vittakṣayaṃ śriyamarātibhayaṃ dhanāptiṃ

bhāryāptanūjakalahaṃ yijayaṃ virodham |

putrārthalābhamatha vighnamaśeṣasaukhyaṃ

puṣṭiṃ parābhavabhayaṃ prakaroti cāndriḥ || 17||

jīve janmani deśanirgamanamapyarthacyutiṃ śatrutāṃ

prāpnoti draviṇaṃ kuṭumbasukhamapyarthe svavācāṃ phalam |

duścikye sthitināśamiṣṭaviyutiṃ kāryāntarāyaṃ rujaṃ

duḥkhairbandhujanodbhavaiśca hibuke dainyaṃ catuṣpādbhayam || 18||

putrotpattimupaiti sajjanayutiṃ rājāmukūlyaṃ sute

ṣaṣṭhe mantriṇi pīḍayanti ripavaḥ svajñātayo vyādhayaḥ |

yātrāṃ śobhanahetave vanitayā saukhyaṃ sutāptiṃ smare

mārgakleśamariṣṭamaṣṭamagate naṣṭaṃ dhanaiḥ kaṣṭatām || 19||

bhāgye jīve sarvasaubhāgyasiddhiḥ

karmaṇyarthāsthanaputrādipiḍā

lābhe putrasthānamānadilābho

riḥphe duḥkhaṃ sādhvasaṃ dravyahetoḥ || 20||

akhilaviṣayabhogaṃ vittasiddhiṃ vibhūtiṃ

sukhasuhṛdabhivṛddhiṃ putralabdhiṃ vipattim |

diśati yuvatipīḍāṃ sampadaṃ vā sukhāptiṃ

kalahamabhayamarthaprāptimindrārimantrī || 21||

rogāśaucakriyāptiṃ dhanasutavihatiṃ sthānabhṛtyārthalābhaṃ

strībandhvarthapraṇāśaṃ draviṇasutamatipracyutiṃ sarvasaukhyam |

strīrogādhvāvabhītiṃ svasutapaśusuhṛdbittanāśāmayātiṃ

janmāderaṣṭamāntaṃ diśati padavaśenārkasūnuḥ krameṇa || 22||

dāridhraṃ dharmavighnaṃ pitṛsamavilayaṃ nityaduḥkhaṃ śubhasthe

durvyāpārapravṛttiṃ kalayati daśame mānabhaṅgaṃ rujaṃ vā |

saukhyānyekādaśastho bahuvidhavibhavaprāptimutkṛṣṭakīrtiṃ

viśrānti vyarthakāryādvisuhṛtimaribhiḥ strīsutavyādhimantye || 23||

dehakṣayaṃ vittavināśasaukhye

duḥkhārthanāśau sukhanāśamṛtyūn |

hāniṃ ca lābhaṃ subhagaṃ vyayaṃ ca

kuryattamo janmagṛhātkrameṇa || 24||

kṣititanayapataṅgau rāśipūrvatribhāge

surapatiguruśukrau rāśimadhyatribhāge|

tuhinakiraṇamandau rāśipāścātyabhāge

śaśitanayabhujaṅgau pākadau sārvakālam || 25||

nakṣatragocaram

rekhāh saptasamālikheduparigāstiryaktathaiva kramā\-

dīśādagnibhamādito'pi gaṇayedādityabhasyāvadhi |

vedhā janmādine mṛtirbhayamathādhānākhyanakṣatrake

karmaṇyarthavināśaṃ khalu ravirdadyātsapāpo mṛtim || 26||

evaṃ viddhe khacaraiḥ krararanyairmaraṇam |

saumyairviddhe na mṛtividyādevaṃ sakalaṃ || 27||

ādhanakarmarkṣavipannijarkṣe

vaināśike pratyarabhe vadhākhye

pāpagraho mṛtyubhayaṃ vidadhyā

dvedhetathā kāryaharaḥ śubhākhye || 28||

ādityasaṅkrāntidine grahāṇaṃ

praveśane vā grahaṇe ca yuddhe |

ulkānipāte ca tathādbhute ca

janmatrayaṃ syānmaraṇādiduḥkham || 29||

asatphalaḥ saumyanirīkṣito yaḥ

śubhapradaścāpyaśubhekṣitaśca |

dvau niṣphalau dvāvapi khecarendrau

yaḥ śatruṇā svena vilokitaśca || 30||

aniṣṭabhāvasthitakhecarendraḥ

svoccasvagehopagato yadi syāt |

na doṣakṛccottamabhāvagaścet

pūrṇaṃ phalaṃ yacchati gocareṣu || 31||

graheśvarārute śubhagocarasthā

nīcārimauḍhyaṃ samupāśritāśret |

te niṣphalāḥ kintvaśubhāṅkasaṃsthāḥ

kaṣṭaṃ phalaṃ saṃvidadhatyanalpam || 32||

dvādaśāṣṭamajanmasthāḥ śanyarkāṅgārakā guruḥ |

kurvanti prāṇasandehaṃ sthānabhraṃśaṃ dhanakṣayam || 33||

cadrāṣṭame ca dharaṇītanayaḥ kalatre

rāhuḥ śubhe kavirarau ca gurustṛtīye |

arkaḥ sute'rkirudaye ca budhaścaturthe

mānārthahānimaraṇāni vadedviśeṣāt || 34||

aṅgagrahāḥ

vaktre kṣmā mūrghni catvāryurasi ca caturaḥ savyahaste catuṣkaṃ

pāde ṣaḍvāmahaste caturatha nayane dvau ca guhye dvayaṃ ca |

bhānurnāśaṃ vibhutiṃ vijayamatha dhanaṃ nirdhanaṃ dehapīḍāṃ

lābhaṃ mṛtyuṃ ca cakre janayati vividhān janmabhāddehasaṃsthaḥ || 35||

śītāṃśorvadane dvayoratibhayaṃ kṣemaṃśirasyambudhau

pṛṣṭhe śatrujayaṃ dvayornayanayornetre dhanaṃ janmabhāt |

pañcasvātmasukhaṃ hṛdi triṣu kare vāme virodhaṃ kramāt

pādau ṣaṭsu videśatāṃ janayati triṣvarthalābhaṃ kare || 36||

vaktre dve maraṇaṃ karotyavanijaḥ ṣaṭ pādayovigrahaṃ

kroḍe trīṇi jayaṃ caturvidhanatāṃ vāme kare mastake |

dve lābhaṃ caturānane'dhikabhayaṃ kṣemaṃkare dakṣiṇe

vārddhirdve nayane videśagamanaṃ cakre svajanmarkṣataḥ || 37||

mūghniṃ trīṇi mukhe trayaṃ ca karayoḥ ṣaṭ pañca kukṣau tathā

liṅge dve dvicatuṣṭayaṃ caraṇayoḥ prāpte'marendrāciṃtaḥ |

śokaṃ lābhamanarthamarthanicayaṃ nāśaṃ pratiṣṭhāṃ tathā

dadyādātmadināttathaiva bhṛgujastadvadbudho'pi kramāt || 38||

bhūvedavahniguṇavedaśarāgnetra\-

dastraṃ ca vaktrakarapādapadeṣu haste |

kukṣau ca mūrghni nayanadvayapṛṣṭhobhāge

nyasya krameṇa śanisaṃyutabhānnijarkṣāt || 39||

duḥkhaṃ ca saukhyaṃ gamanaṃ ca nāśaṃ

lābhaṃ svabhogaṃ sukhasaukhyamṛtyūn |

vaktrakramādāha phalāni manda\-

syaivaṃ tamaḥkhecarayorvadantu || 40||

yatrāṣṭavarge'dhikabindavaḥ syu\-

statra sthito gocarato grahendraḥ |

tadvatphalaṃ prāha śubhaṃ vyayāri\-

randhrasthito vā'pi śubhaṃ viddhatte || 41||

ravedvadiśanakṣatraṃ bhūsutasya tṛtīyakam |

guroḥ ṣaṭtārakaṃ caiva śaneraṣṭamatārakam || 42||

eteṣāṃ ca purolattā pṛṣṭholattaḥ prakīrttitāḥ |

śukrasya pañcamaṃ tāraṃ candrajasya tu saptamam || 43||

rāhostu navama caiva dvāviṃśaṃ bhaṃ himadyuteḥ |

grahasthitarkṣādgaṇayellattāyāṃ janmabhe vyathā || 44||

raveḥ sarvārthahāniḥ syāttamasorduḥkhamucyate |

maraṇaṃ jīvalattāyāṃ bandhunāśo bhayāvahaḥ || 45||

śukrasya kalaho bhraṃśa anarthaḥ śaśijasya tu |

candrasya tu mahāhānirlattāmātraphalaṃ bhavet || 46||

sarvatra lattāsāṅkarye dviguṇatriguṇādikam |

vadeddoṣaphalaṃ n•ṇāṃ grahāllattādhikakramāt || 47||

sarvato bhadra cakrokta śubhavedhāḥ śubhāvahāḥ |

pāpavedhā duḥkhatarā gocaretāśca cittayet || 48||

\medskip\hrule\medskip

          saptaviṃśo'dhyāyaḥ

             pravrajyā yoga

grahaiścaturbhiḥ sahite khanothe

trikoṇagaiḥ kendragataistu muktaḥ |

lagne gṛhānte sati saumyabhāge

kendre gurau koṇagate ca muktaḥ || 1||

ekarkṣasaṃsthaiścaturādikaistu

grahairvadettatra balānvitena |

pravrajyakāṃ tatra vadanti kecit

karmeśatulyāṃ sahite khanāthe || 2||

śaśī dṛgāṇe ravijasya saṃsthitaḥ

kujārkidṛṣṭaḥ prakaroti tāpasam |

kujāṃśake vā ravijena dṛṣto

navāṃśatulyāṃ kathayanti tāṃ punaḥ || 3||

janmādhipaḥ sūryasutena dṛṣṭaḥ

śeṣairadṛṣtaḥ puruṣasya sūtau |

ātmīyadīkṣāṃ kurute hyavaśyaṃ

pūrvoktamatrāpi vicāraṇīyam || 4||

yogīśaṃ dīkṣita vā kalayati taraṇistīrthapānthaṃ himāṃśu\-

rdurmantrajñaṃ ca baudhāśryamavanīsuto jño matānyapraviṣṭam |

vedāntajñāninaṃ vā yativaramamareḍyo bhṛguliṅgavṛtta

vrātya śailūṣavṛttiṃ śaniriha patitaṃ vā'tha pāṣaṇḍinaṃ vā || 5||

atiśayabalayuktaḥ śītaguḥ śuklapakṣe

balavirahitamena prekṣate lagnanāthaḥ |

yadi bhavati tapasvī duḥkhitaḥ śokatapto

dhanajanaparihīnaḥ kṛcchralabdhānnapānaḥ || 6||

prakathitamuniyoge rājayogo yadi syā\-

daśubhaphalavipākaṃ sarvamunmūlya paścāt |

janayati pṛthivīśaṃ dīkṣitaṃ sādhuśīlaṃ

praṇatanṛpahirobhiḥ spṛṣṭapādābjayugmam || 7||

catvāro dyucarāḥ khanāthasahitāḥ kendre trikoṇe'thavā

susthāne balinastrayo yadi tadā sanyāsasiddhirbhavet

sabdbāhulyavaśācca tatra suśubhasthānasthitaistairvadet

pravrajyāṃ mahitāṃ satāmbhimatāṃ cedanyathā ninditām || 8||

\medskip\hrule\medskip

          aṣṭāviṃśo'dhyāyaḥ

             upasaṃhārādhyāya

saṃjñādhyāyaḥ kārako vargasaṃjño

vīryādhyāyaḥ karmajivā'tha yogaḥ |

yogo rājñāṃ rāśiśīlo grahāṇāṃ

meṣādināṃ lagnasamprāptaśīlaḥ || 1||

bhāryābhāvo jātaka kaminīnā

sūnurbālāriṣṭayogo'tha rogaḥ |

bhāvastasmāddvādaśāvāptabhāvā

niryāṇaṃ syād dvigrahādyāśca tasmāt || 2||

sūryādīnāṃ yatphalaṃ tadṛśāptaṃ

bhāvādīnāmīśvarāṅkā daśā ca |

sūryādīnāmantarākhyā daśā'tha

savyāsavyā kālacakro'ṣṭavargaḥ || 3||

horāsārāvāptayadyaṣṭavargo

māndyadhyāyo gocara syātpravrajyaḥ |

adhyāyānāṃ viṃśatiḥ saptayuktān

janmanyetadgolajaṃ saṃvadāmi || 4||

śrīśālivāṭijātena mayā mantreśvareṇa vai |

daivajñena dvijāgreṇa satāṃ jyotirvidāṃ mude || 5||

sukuntalāmbāṃ sampūjya sarvabhīṣṭapradāyinīm |

tatkaṭākṣaviśeṣeṇa kṛtā yā phaladīpikā || 6||
