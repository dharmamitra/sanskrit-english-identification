athābhijñānaśākuntalam /
prathamo 'ṅkaḥ --
* yā sṛṣṭiḥ sraṣṭur ādyā vahati vidhihutaṃ yā havir yā ca hotrī
* ye dve kālaṃ vidhattaḥ śrutiviṣayaguṇā yā sthitā vyāpya viśvam /
* yām āhuḥ sarvabījaprakṛtir iti yayā prāṇinaḥ prāṇavantaḥ
* pratyakṣābhiḥ prapannas tanubhir avatu vas tābhir aṣṭābhir īśaḥ // KSak_1.1 //p.2
KSak_1.1:>1% sūtradhāraḥ -- ārya abhirūpabhūyiṣṭhā pariṣad iyam /
adya khalu kālidāsagrathitavastunā
KSak_1.1:>2% navenābhijñānaśākuntalākhyena nāṭakenopasthātavyam asmābhiḥ /
tat pratipātram ādhīyatāṃ yatnaḥ /p.6
KSak_1.1:>3% naṭī -- suvihitaprayogatayāryasya na kim api parihāsyate /
KSak_1.2:<1% sūtradhāraḥ --
KSak_1.2:<2% ārye kathayāmi te bhūtārtham /
* ā paritoṣād viduṣāṃ na sādhu manye prayogavijñānam /
* balavad api śikṣitānām ātmany apratyayaṃ cetaḥ // KSak_1.2 //
KSak_1.2:>1% naṭī -- ārya evam etat /
anantarakaraṇīyam ārya ājñāpayatu /
KSak_1.3:<1% sūtradhāraḥ -- kim anyad asyāḥ pariṣadaḥ śrutiprasādanataḥ /
tad imam eva tāvad acirapravṛttam upabhogakṣamaṃ grīṣmasamayam adhikṛtya gīyatām /
saṃprati hi (p.8)
* subhagasalilāvagāhāḥ pāṭalasaṃsargasurabhivanavātāḥ /
* pracchāyasulabhanidrā divasāḥ pariṇāmaramaṇīyāḥ // KSak_1.3 //
KSak_1.4:<1% naṭī -- tathā (iti gāyati)
* īṣadīṣaccumbitāni bhramaraiḥ sukumārakesaraśikhāni /
* avataṃsayanti damamānāḥ pramadāḥ śirīṣakusumāni // KSak_1.4 //
KSak_1.4:>1% sūtradhāraḥ -- ārya sādhu gītam /
aho rāgabaddhacittavṛttir ālikhita iva sarvato raṅgaḥ /
tad idānīṃ katamatprakaraṇam āśritya enam ārādhayāmaḥ /
KSak_1.4:>2% naṭī -- nanv āryamiśraiḥ prathamam evājñaptam abhijñānaśakuntalaṃ nāma apūrvaṃ nāṭakaṃ prayoge adhikriyatām iti /p.10
KSak_1.5:<1% sūtradhāraḥ -- ārye samyaganubhodhito 'smi /
asmin kṣaṇe vismṛtaṃ khalu mayā tat / kutaḥ /
* tavāsmi gītarāgeṇa hāriṇā prasabhaṃ hṛtaḥ /
* eṣa rājeva duṣyantaḥ sāraṅgeṇātiraṃsahā //
(iti niṣkrāntau )
KSak_1.5:>3% (prasthāvanā)
KSak_1.5:>4% (tataḥ praviśati mṛgānusārī saśaracāpahasto rājā rathena sūtaś ca)
KSak_1.6:<1% sūtaḥ -- (rājānaṃ mṛtaṃ cāvalokya) āyuṣman /
* kṛṣṇasāre dadac cakṣus tvayi cādhijyakārmuke /
* mṛgānusāriṇaṃ sākṣāt paśyāmīva+pinākinam // KSak_1.6 //
KSak_1.7:<1% rājā -- sūta dūram amunā sāraṅgeṇa vayam ākṛṣṭāḥ /
ayaṃ punar itānīm api (p.12)
* grīvābhaṅgābhirāmaṃ muhur anupatati syandane dattadṛṣṭiḥ
* paścārdhena praviṣṭaḥ śarapatanabhayād bhūyasā pūrvakāyam /
* darbhair ardhāvalīḍhaiḥ śramavivṛtamukhabhraṃśibhiḥ kīrṇavartmā
* paśyodagraplutatvād viyati bahutaraṃ stokam urvyāṃ prayāti // KSak_1.7 //
KSak_1.7:>1% (savismayam)
tad eṣa katham anupatata eva me prayatnaprekṣaṇīyaḥ saṃvṛttaḥ /
KSak_1.7:>2% sūtaḥ -- āyuṣmann udghātinī bhūmir iti mayā raśmisaṃyamanād rathasya mandīkṛto vegaḥ /
tena mṛga eṣa viprakṛṣṭāntaraḥ saṃvṛttaḥ /
saṃprati samadeśavartinas te na durāsado bhaviṣyati /
KSak_1.7:>3% rājā -- tena hi mucyantām abhīṣavaḥ /
KSak_1.8:<1% sūtaḥ -- yad ājñāpayaty āyuṣmān /
(rathavegaṃ nirūpya)
āyuṣman paśya paśya /
* mukteṣu raśmiṣu nirāyatapūrvakāyā /
* niṣkampacāmaraśikhā nibhṛtordhvakarṇāḥ
* ātmoddhatair api rajobhir alaṅghanīyā /
* dhāvanty amī mṛgajavākṣamayeva+rathyāḥ // KSak_1.8 //p.14
KSak_1.9:<1% rājā -- satyam /
atītya harito harīṃś ca vartante vājinaḥ / tathā hi /
* yad āloke sūkṣmaṃ vrajati sahasā tadvipulatām
* yad ardhe vicchinnaṃ bhavati kṛtasaṃdhānam iva tat /
* prakṛṣtyā yad vakraṃ tad api samarekhaṃ nayanayor
* na me dūre kiṃcit kṣaṇam api na pārśve rathajavāt // KSak_1.9 //
KSak_1.9:>1% sūta paśya enaṃ vyāpadyamānam /
(iti śarasaṃdhānaṃ nāṭayati)
KSak_1.9:>2% (nepathye)
KSak_1.9:>3% bho bho rājann āśramamṛgo 'yaṃ na hanvavyo na hantavyaḥ /
KSak_1.9:>4% sūta -- (ākarṇyāvalokya ca)
āyuṣmann asya khalu te bāṇapātavartinaḥ kṛṣṭasārasyāntare tapasvina upasthitāḥ /p.16
KSak_1.9:>5% rājā -- (sasaṃbhramam)
tena hi pragṛhyantāṃ vājinaḥ /
KSak_1.9:>6% sūta -- tathā /
(iti rathaṃ sthāpayati)
KSak_1.10:<1% vaikhānasaḥ -- (hastam udyamya)
rājann āśramamṛgo 'yaṃ na hantavyo na hantavyaḥ /
* na khalu na khalu bāṇaḥ saṃnipātyo 'yam asmin mṛduni mṛgaśarīre puṣparāśāv+ivāgniḥ /
* kva bata hariṇakānāṃ jīvitaṃ cātilolaṃ kva ca niśitanipātā vajrasārāḥ śarās te // KSak_1.10 //
* tat sādhukṛtasaṃdhānaṃ pratisaṃhara sāyakam /
* ārtatrāṇāya vaḥ śastraṃ na prahartum anāgasi // KSak_1.11 //
KSak_1.11:>1% rājā -- eṣa pratisaṃhṛtaḥ (iti yathoktaṃ karoti)
KSak_1.12:<1% vaikhānasaḥ -- sadṛśam etat puruvaṃśapradīpasya bhavataḥ /
* janma yasya puror vaṃśe yuktarūpam idaṃ tava /
* putram evaṃ guṇopetaṃ cakravartinam āpnuhi // KSak_1.12 //
KSak_1.12:>1% itarau -- (bāhū udyamya)
sarvathā cakravartinaṃ putram āpnuhi /
KSak_1.12:>2% (sapraṇāmam)
pratigṛtītaṃ brāhmaṇavacanam /
KSak_1.13:<1% vaikhānsa -- rājan samidāharaṇāya prasthitā vayam /
eṣa khalu kaṇvasya kulapater anumālinītīram āśramo dṛśyate /
na ced anyakāryātipātaḥ praviśya pratigṛhyatām ātitheyaḥ satkāraḥ / api ca /
* ramyās tapodhanānāṃ pratihatavighnāḥ kriyāḥ samavalokya /
* jñāsyasi kiyadbhujo me rakṣati maurvīkiṇāṅka iti // KSak_1.13 //p.18
KSak_1.13:>3% rājā -- api saṃnihito 'tra kulapatiḥ /
KSak_1.13:>4% vaikhānasa -- idānīm eva duhitaraṃ śakuntalām atithisatkārāya niyujya daivam asyāḥ pratikūlaṃ śamayituṃ somatīrthaṃ gataḥ /
KSak_1.13:>5% rājā -- bhavatu /
tām eva paśyāmi /
sā khalu viditabhaktiṃ māṃ maharṣeḥ kariṣyati /
KSak_1.13:>6% vaikhānasa -- sādhayāmas tāvat (iti saśiṣyo niṣkrāntaḥ)
KSak_1.13:>7% rājā -- sūta codayāśvān puṇyāśramadarśanena tāvad ātmānaṃ punīmahe /
KSak_1.13:>8% sūta -- yad ājñāpayaty āyuṣman /
(iti bhūyo ratha evaṃ nirūpayati)
KSak_1.13:>9% rājā -- (samantād avalokya)
sūta akathito 'pi jñāyata eva yathāyam āśramābhogas tapovanasyeti /
KSak_1.13:>10% sūta -- katham iva /
KSak_1.14:<1% rājā -- kiṃ na paśyati bhavān / iha hi
* nīvārāḥ śukagarbhakoṭaramukhabhraṣṭās tarūṇām adhaḥ
* prasnigdhāḥ kvacid iṅgudīphālabhidaḥ sūcyanta evopalāḥ /
* viśvāsopagamād abhinnagatayaḥ śabdaṃ sahante mṛgās
* toyādhārapathāś ca valkalaśikhāniṣyandarekhāṅkitāḥ // KSak_1.14 //
* kulyāmbhobhiḥ pavanacapalaiḥ śākhino dhautamūlā
* bhinno rāgaḥ kisalayarucām ājyadhūmodgamena /
* ete cārvāgupavanabhuvi chinnadarbhāṅkurāyām
* naṣṭāṃśakā hariṇaśiśavo mandamandaṃ caranti // KSak_1.14a // p.20
KSak_1.14:>1% sūta -- sarvam upapannam /
KSak_1.14:>2% rājā -- (stokam antaraṃ gatvā)
tapovananivāsinām uparodho mā bhūt /
etāvaty eva rathaṃ sthāpaya yāvad avatarāmi /
KSak_1.14:>3% sūta -- dhṛtāḥ pragrahāḥ /
avataratv āyuṣmān /
KSak_1.14:>4% rājā -- (avatīrya)
sūta vinītaveṣeṇa praveṣṭavyāni tapovanāni nāma /
idaṃ tāvad gṛhyatām /
(iti sūtasyābharaṇāni dhanuś copanīyārpayati)
sūta yāvad āśramavāsinaḥ pratyavekṣyāham upāvarte tāvad ārdrapṛṣṭhāḥ kriyantāṃ vājinaḥ /
KSak_1.14:>5% sūta -- tathā (iti niṣkrāntaḥ)
KSak_1.15:<1% rājā -- (parikramyāvalokya ca)
idam āśramadvāram /
yāvat praviśāmi (praviśya /
nimittaṃ sūcayan)
* śāntam idam āśramapadaṃ sphurati ca bāhuḥ kutaḥ phalam ihāsya /
* athavā bhavitavyānāṃ dvārāṇi bhavanti sarvatra // KSak_1.15 //
KSak_1.15:>1% (nepathye)
KSak_1.15:>2% ita itaḥ sakhyau /
KSak_1./16:<1% rājā -- (karṇaṃ dattvā)
aye dakṣiṇena vṛkṣavāṭikām ālāpa iva śrūyate /
yāvad atra gacchāmi /
(parikramyāvalokya ca)
aye etās tapasvikanyakāḥ svapramāṇānurūpaiḥ secanaghaṭair bālapādapebhyaḥ payo dātum ita evābhivartante (nipuṇaṃ nirūpya)
aho madhuram āsāṃ darśanam /p.22
* śuddhāntadurlabham idaṃ vapur āśramavāsino yadi janasya /
* dūrīkṛtāḥ khalu guṇair udyānalatā vanalatābhiḥ // KSak_1./16 //
KSak_1.16:>1% yāvad imāṃ chāyām āśritya pratipālayāmi (iti vilokayan sthitaḥ)
KSak_1.16:>2% śakuntalā -- ita itaḥ sakhyau /
KSak_1.16:>3% anasūyā -- halā śakuntale tvatto 'pi tātakāśyapasyāśramavṛkṣakāḥ priyatareti tarkayāmi /
yena navamālikākusumapelavā api tvam eteṣām ālavālapūraṇe niyuktā /
KSak_1.16:>4% śakuntalā -- na kevalaṃ tātaniyoga eva /
asti me sodarasneho 'py eteṣu /
(iti vṛkṣasecanaṃ rūpayati)
KSak_1.17:<1% rājā -- katham iyaṃ sā kaṇvaduhitā /
asādhudarśī khalu tatrabhavān kāśyapo ya imām āśramadharme niyuṅkte /
* idaṃ kilāvyājamanoharaṃ vapus tapaḥkṣamaṃ sādhayituṃ ya icchati /
* dhruvaṃ sa nīlotpalapatradhārayā śamīlatāṃ chettum ṛṣir vyavasyati // KSak_1.17 //p.24
KSak_1.17:>1% bhavatu / pādapāntarhita eva tāvad enāṃ paśyāmi /
(iti tathā karoti)
KSak_1.17:>2% śakuntalā -- sakhi anasūye atipinaddhena valkalena priyaṃ vadayā niyantritāsmi /
śithilaya tāvad etat /
KSak_1.17:>3% anasūyā -- tathā /
(iti śikhilayati)
KSak_1.17:>4% priyaṃvadā -- (sahāsam)
atra payodharavistārayitṛ ātmano yauvanam upālabhasva /
māṃ kim upālabhase /
KSak_1.18:<1% rājā -- kāmam ananurūpam asya vapuṣo valkalaṃ na punar alaṃkāraśriyaṃ na puṣyati / kutaḥ
* sarasijam anuviddhaṃ śaivalenāpi ramyam
* malinam api himāṃśor lakṣma lakṣmīṃ tanoti /
* iyam adhikamanojñā valkalenāpi tanvī /
* kim iva hi madhurāṇāṃ maṇḍanaṃ nākṛtīnām // KSak_1.18 //
KSak_1.18:>1% śakuntalā -- (agrato 'valokya)
eṣa vāteritapallavāṅgulībhis tvarayatīva+māṃ kesaravṛkṣakaḥ /
yāvad enaṃ saṃbhāvayāmi (iti parikrāmati)
 KSak_1.18:>2% priyaṃvadā -- halā śakuntale atreva+tāvan muhūrtaṃ tiṣṭha yāvat tvayopagatayā latāsanātha iva ayaṃ kesaravṛkṣakaḥ pratibhāti 
KSak_1.18:>3% ataḥ khalu priyaṃvadāsi tvam /
KSak_1.19:<1% rājā -- priyam api tathyam āha śakuntalāṃ priyaṃvadā /
asyāḥ khalu
* adharaḥ kisalayarāgaḥ komalaviṭapānukāriṇau bāhū /
* kusumam iva lobhanīyaṃ yauvanam aṅgeṣu saṃnaddham // KSak_1.19 //
KSak_1.19:>1% anasūyā -- halā śakuntale iyaṃ svayaṃ varavadhūḥ sahakārasya tvayā kṛtanāmadheyā vanajyotsneti navamālikā /
enāṃ vismṛtāsi /
KSak_1.19:>2% śakuntalā -- tad ātmānam api vismariṣyāmi /
(latām upetyāvalokya ca)
halā ramaṇīye khalu kāla etasya latāpādapamithunasya vyatikaraḥ saṃvṛttaḥ /
navakusumayauvanā vanajyotsnā snigdhapallavatayopabhogakṣamaḥ sahakāraḥ /
(iti paśyantī tiṣṭhati)
KSak_1.19:>3% priyaṃvadā -- anasūye jānāsi kiṃ śakuntalā vanajyotsnām atimātraṃ paśyatīti /
KSak_1.19:>4% anasūyā -- na khalu vibhāvayāmi / kathaya /
KSak_1.19:>5% pri -- yathā vanajyotsnānurūpeṇa pādapena saṃgatā api nāmaivam aham apy ātmano 'nurūpaṃ varaṃ labheyeti /
KSak_1.19:>6% śaku -- eṣa nūnaṃ tavātmagato manorathaḥ /
(iti kalaśam āvarjayati)p.28
KSak_1.19:>7% rājā -- api nāma kulapater iyam asavarṇakṣetrasaṃbhavā syāt /
athavā kṛtaṃ saṃdehena
* asaṃśayaṃ kṣatraparigrahakṣamā yad āryam asyām abhilāṣi me manaḥ /
* satāṃ hi saṃdehapadeṣu vastuṣu pramāṇam antaḥkaraṇa pravṛttayaḥ // KSak_1.20 //
KSak_1.20:>1% tathāpi tattvata enām upalabhye /
KSak_1.20:>2% śaku -- (sasaṃbhramam) ambho /
salilasekasaṃbhramodgato navamālikām ujjhitvā vadanaṃ me madhukaro 'bhivartate (iti bhramarabādhāṃ rūpayati)
KSak_1.21:<1% rājā -- (saspṛham)
* calāpāṅgāṃ dṛṣṭiṃ spṛśasi bahuśo vepathumatīm
* rahasy ākhyāyīva+svanasi mṛdu karṇāntikacaraḥ /
* karau vyādhunvatyāḥ pibasi ratisarvasvam adharam
* vayaṃ tattvānveṣān madhukara hatās tvaṃ khalu kṛtī // KSak_1.21 //p.30
KSak_1.21:>1% na eṣa dhrṣṭo viramati /
anyato gamiṣyāmi /
katham ito 'py āgacchati /
halā paritrāyethāṃ mām anena durvinītena madhukareṇābhibhūyamānām /
KSak_1.21:>2% ubhe -- (sasmitam)
ke āvāṃ paritrātum /
duṣyaṃtam ākranda /
rājarakṣitavyāni tapovanāni nāma /
KSak_1.21:>3% rājā -- avasaro 'yam ātmānaṃ prakāśayitum /
na bhetavyaṃ na bhetavyam -- (ity ardhokte svagatam)
rājabhāvas tv abhijñāto bhavet /
bhavatv evaṃ tāvad abhidhāsye /
KSak_1.21:>4% śaku -- (padāntare sthitvā /
sadṛṣṭikṣepam)
katham ito 'pi mām anusarati /p.32
KSak_1.22:<1% rājā -- (satvaram upasṛtya) āḥ
* kaḥ paurave vasumatīṃ śāsati śāsitari durvinītānām
* ayam ācaraty avinayaṃ mugdhāsu tapasvikanyāsu // KSak_1.22 //
KSak_1.22:>1% (sarvā rājānaṃ dṛṣṭā kiṃcid iva saṃbhrāntāḥ)
KSak_1.22:>2% anasūyā -- āryaṇ na khalu kim apy atyāhitam /
iyaṃ nau priyasakhī madhukareṇābhibhūyamānā kātarībhūtā /
(iti śakuntalāṃ darśayati)
KSak_1.22:>3% rājā -- (śakuntalābhimukho bhūtvā)
api tapo vardhate /
KSak_1.22:>4% (śakuntalā sādhvasād avacanā tiṣṭhati)
KSak_1.22:>5% anasūyā -- idānīm atithiviśeṣalābhena /
halā śakuntale gacchoṭajam /
phalamiśram argham upahara /
idaṃ pādodakaṃ bhaviṣyati /
KSak_1.22:>6% rājā -- bhavatīnāṃ sūnṛtayā eva kṛtam ātithyam /
KSak_1.22:>7% priyaṃvadā -- tena hy asyāṃ prachāyaśītalāyāṃ saptaparṇavedikāyāṃ muhūrtam upaviśya pariśramavinodaṃ karotv āryaḥ /p.34
KSak_1.22:>8% rājā -- nūnaṃ yūyam apy anena karmaṇā pariśrāntāḥ /
KSak_1.22:>9% anasūyā -- halā śakuntale ucitaṃ naḥ paryupāsanam atithīnām /
atropaviśāmaḥ (iti sarvā upaviśanti)
KSak_1.22:>10% śaku -- (ātmagatam)
kiṃ nu khalv imaṃ prekṣya tapovanavirodhino vikārasya gamanīyāsmi saṃvṛttā /
KSak_1.22:>11% rājā -- (sarvā vilokya)
aho samavayorūparamaṇīyaṃ bhavatīnāṃ sauhārdam /
KSak_1.22:>12% pri -- (janāntikam)
anasūye ko nu khalv eṣa caturagambhīrākṛtir madhuraṃ priyam ālapan prabhāvavān iva lakṣyate /
KSak_1.22:>13% ana -- sakhi mama apy asti kautūhalam /
pṛcchāmi tāvad enam
KSak_1.22:>14% (prakāśam)
KSak_1.22:>15% āryasya madhurālāpajanito viśrambho māṃ mantrayate katama āryeṇa rājarṣivaṃśo
'laṃkriyate katamo vā virahaparyutsukajanaḥ kuto deśaḥ kiṃ nimittaṃ vā sukumārataro
'pi tapovanagamanapariśramasyātmā padam upanītaḥ /p.36
KSak_1.22:>16% śaku -- (ātmagatam)
hṛdaya mottāmya /
eṣā tvayā cintitāny anasūyā mantrayate /
KSak_1.22:>17% rājā -- (ātmagatam)
katham idānīm ātmānaṃ nivedayāmi kathaṃ vātmāpahāraṃ karomi /
bhavatu /
evaṃ tāvad enāṃ vakṣye /
(prakāśam) bhavati yaḥ pauraveṇa rājñā dharmādhikāre niyuktaḥ so 'ham avighnakriyopalambhāya dharmāraṇyam idam āyātaḥ /
KSak_1.22:>18% (śakuntalā śṛṅgāralajjāṃ rūpayati)
KSak_1.22:>19% ana -- (ubhayor ākāraṃ viditvā /
janāntikam)
halā śakuntale yad yatrādya tātaḥ saṃnihito bhavet /
KSak_1.22:>20% śaku -- tataḥ kiṃ bhavet /
KSak_1.22:>21% sakhyau -- imaṃ jīvitasarvasvenāpy atithiviśeṣaṃ kṛtārthaṃ kariṣyati /
KSak_1.22:>22% śaku -- yuvām apetam /
kim api hṛdaye kṛtvā matrayethe /
na yuvayor vacanaṃ śroṣyāmi /p.38
KSak_1.22:>23% rājā -- vayam api tāvad bhavatyoḥ sakhīgataṃ kim api pṛcchāmaḥ /
KSak_1.22:>24% sakkyau -- ārya anugraha iveyam abhyarthanā /
KSak_1.22:>25% rājā -- bhagavān kāśyapaḥ śāśvate brahmaṇi sthita iti prakāśaḥ /
iyaṃ ca vaḥ sakhī tad ātmajeti katham etat /
KSak_1.22:>26% anasūyā -- śṛṇotv āryaḥ /
asti ko 'pi kauśika iti gotranāmadheyo mahāprabhāvo rājarṣiḥ /
KSak_1.22:>27% rājā -- asti / śrūyate /
KSak_1.22:>28% ana -- tam āvayoḥ priyasakhyāḥ prabhavam avagaccha /
ujjhitāyāḥ śarīrasaṃvardhanādibhis tātakāśyapo 'syāḥ pitā /p.40
KSak_1.22:>29% rājā -- ujjhitaśabdena janitaṃ me kautūhalam /
āmūlāt+śrotum icchāmi /
KSak_1.22:>30% ana -- śṛṇotv āryaḥ /
gautamītīre purā kila tasya rājarṣer ugre tapasi vartamānasya kim api jātaśaṅkair devair menakā nāmāpsarāḥ preṣitā niyamavighnakāriṇī /
KSak_1.22:>31% rājā -- asty etad anyasamādhibhīrutvaṃ devānām /
KSak_1.22:>32% anasūyā -- tato vasantodārasamaye tasyā unmādayitṛ rūpaṃ prekṣya -- (ity ardhokte lajjayā viramati)
KSak_1.22:>33% rājā -- parastāj jñāyata eva /
sarvathāpsaraḥsaṃbhavaiṣā /
KSak_1.22:>34% anasūyā -- atha kim /
KSak_1.23:<1% rājā -- upapadye /
* mānuṣīṣu kathaṃ vā syād asya rūpasya saṃbhavaḥ /
* na prabhātaralaṃ jyotir udeti vasudhātalāt // KSak_1.23 //
KSak_1.23:>1% (śakuntalādhomukhī tiṣṭhati)
KSak_1.23:>2% rājā -- (ātmagatam)
labdhāvakāśo me manorathaḥ /
kiṃ tu sakhyā parihāsodāhṛtāṃ varaprārthanāṃ śrutvā dhṛtadvaidhībhāvakātaraṃ me manaḥ /
KSak_1.23:>3% pri -- (sasmitaṃ śakuntalāṃ vilokya nāyakābhimukhī bhūtvā)
KSak_1.23:>4% punar api vaktukāma ivāryaḥ /
KSak_1.23:>5% (śakuntalāṃ sakhīm aṅgulyā tarjayati)p.42
KSak_1.23:>6% rājā -- samyag upalakṣitaṃ bhavatyā /
asti naḥ saccaritaśravaṇalobhād anyad api praṣṭavyam /
KSak_1.23:>7% pri -- alaṃ vicārya /
aniyantraṇānuyogas tapasvijano nāma /
KSak_1.24:<1% rājā -- it sakhīṃ te jñātum icchāmi /
* vaikhānasaṃ kim anayā vratam āpradānād
* vyāpārarodhi madanasya niṣevitavyam /
* atyantam ātmasadṛśekṣaṇavallabhābhir
* āho nivatsyati sama hariṇāṅganābhi // KSak_1.24 //
KSak_1.24:>1% pri -- ārya dharmacaraṇe 'pi paravaśo 'yaṃ janaḥ /
guroḥ punar asyā anurūpavarapradāne saṃkalpaḥ /
KSak_1.25:<1% rājā -- (ātmagatam)
an duravāpeyaṃ khalu prārthanā /
* bhava hṛdaya sābhilāṣaṃ saṃprati saṃdeha nirṇayo jātaḥ /
* āśaṅkase yad agniṃ tad idaṃ sparśakṣamaṃ ratnam // KSak_1.25 //
KSak_1.25:>1% śaku -- (saroṣam iva)
anasūye gamiṣyāmy aham /
KSak_1.25:>2% ana -- kiṃ nimittam /
KSak_1.25:>3% śaku -- imām asaṃbaddhapralāpīṃ priyaṃvadām āryāyai gautamyai nivedayiṣyāmi /p.44
KSak_1.25:>4% ana -- sakhi na yuktam akṛtasatkāram atithiviśeṣaṃ visṛjya svachandato gamanam /
KSak_1.25:>5% (śakuntalā na kiṃcid uktvā prasthitaiva)
KSak_1.26:<1% rājā -- (grahītum icchan nigṛhyātmānam /
ātmagatam) aho ceṣṭā+pratirūpikā kāmijanamanovṛttiḥ / ahaṃ hi
* anuyāsyan munitanayāṃ sahasā vinayena vāritaprasaraḥ /
* sthānād anuccalann api gatveva+punaḥ pratinivṛttaḥ // KSak_1.26 //
KSak_1.26:>1% pri -- (śakuntalāṃ nirudhya)
halā na te yuktaṃ gantum /
KSak_1.26:>2% śaku -- (sabhrūbhaṅgam)
kiṃ nimittam /
KSak_1.26:>3% pri -- vṛkṣasecane dve dārayasi me /
ehi tāvat /
ātmānaṃ mocayitvā tato gamiṣyasi (iti balād enāṃ nivartayati)
KSak_1.27:<1% rājā -- bhadre vṛkṣasecanād eva pariśrāntām atrabhavatīṃ lakṣaye /
tathā hy asyāḥ (p.46)
* srastāṃsāv atimātralohitatalau bāhū ghaṭotkṣepaṇād adya api stanavepathuṃ janayati śvāsaḥ pramāṇādhikaḥ /
* baddhaṃ karṇaśirīṣarodhi vadane dharmāmbhasāṃ jālakaṃ bandhe sraṃsini caikahastayamitāḥ paryākulā mūrdhajāḥ // KSak_1.27 //
KSak_1.27:>1% tad aham enām anṛṇāṃ karomi (iti aṅgulīyaṃ dātum icchati)
KSak_1.27:>2% (ubhe nāmamudrākṣarāṇy anuvācya parasparam avalokayataḥ)
KSak_1.27:>3% rājā -- alam asmān anyathā saṃbhāvya /
rājñaḥ parigraho 'yam iti rājapuruṣaṃ mām avagacchatha /
KSak_1.27:>4% pri -- tena hi nārhaty aṅgulīyakam aṅgulīviyogam /
āryasya vacanenānṛṇedānīm eṣā /
(kiṃcid vihasya)
halā śakuntale mocitāsy anukampināryeṇa /
athavā mahārājena /
gacchedānīm /
KSak_1.27:>5% śaku -- (ātmagatam)
yady ātmanaḥ prabhaviṣyāmi /
KSak_1.27:>6% (prakāśam)
kā tvaṃ visraṣṭavyasya roddhavyasya vā /p.48
KSak_1.28:<1% rājā -- (śakuntalāṃ vilokya /
ātmagatam) kiṃ nu khalu yathā vayam asyām evam iyam apy asmān prati syāt /
athavā labdhāvakāśā me prārthanā / kutaḥ /
* vācaṃ na miśrayati yady api madvacobhiḥ
* karṇaṃ dadāty abhimukhaṃ mayi bhāṣamāṇe /
* kāmaṃ na tiṣṭhati madānanasaṃmukhīnām
* bhūyiṣṭham anyaviṣayā na tu dṛṣṭir asyāḥ // KSak_1.28 //
KSak_1.28:>1% (nepathye)
KSak_1.29:<1% bho bhos tapasvinaḥ saṃnihitās tapovanasattvarakṣāyai bhavata /
pratyāsannaḥ kila mṛga yā vihārī pārthivo duṣyantaḥ /
* turagakhurahatas tathā hi reṇur viṭapaviṣaktajalārdravalkaleṣu /
* patati pariṇatāruṇaprakāśaḥ śalabhasamūha ivāśramadrumeṣu // KSak_1.29 //
api ca /
* tīvrāghātapratihatataruskandhalagnaikadantaḥ
* pādākṛṣṭavratativalayāsaṅgasaṃjātapāśaḥ /
* mūrto vighnas tapasa iva no bhinnasāraṅgayūtho
* dharmāraṇyaṃ praviśati gajaḥ syandanālokabhītaḥ // KSak_1.30 //
KSak_1.30:>1% (sarvāḥ karṇaṃ dattvā kiṃcid iva saṃbhrāntāḥ)
KSak_1.30:>2% rājā -- (ātmagatam)
aho dhik paurā asmadanveṣiṇas tapovanam uparundhanti /
bhavatu /
pratigamiṣyāmas tāvat /p.50
KSak_1.30:>3% sakhyau -- ārya anenāraṇyakavṛttāntena paryākulāḥ smaḥ /
anujānīhi na uṭajagamanāya /
KSak_1.30:>4% rājā -- (sasaṃbhramam)
gacchantu bhavatyaḥ /
vayam apy āśramapīḍā yathā na bhavati tathā prayatiṣyāmahe /
KSak_1.30:>5% (sarve uttiṣṭhanti)
KSak_1.30:>6% sakhyau -- ārya asaṃbhāvitātithisatkāraṃ bhūyo 'pi prekṣaṇanimittaṃ lajjāmahe āryaṃ vijñāpayitum /
KSak_1.30:>7% rājā -- mā maivam /
darśanenaiva bhavatīnāṃ puraskṛto 'smi /
KSak_1.30:>8% śaku-- anasūye abhinavakuśasūcyā parīkṣataṃ caraṇaṃ kurabakaśākhāparilagnaṃ ca valkalam /
tāvat paripālayata māṃ yāvad etan mocayāmi /
KSak_1.30:>9% (śakuntalā rājānam avalokayantī savyājaṃ vilambya saha sakhībhyāṃ niṣkrāntā)p.52
KSak_1.31:<1% rājā -- mandautsukyo 'smi nagaragamanaṃ prati /
yāvad anuyātrikān sametya nātidūre tapovanasya niveśayeyam /
na khalu śaknomi śakuntalāvyāpārād ātmānaṃ nivartayitum / mama hi
* gacchati puraḥ śarīraṃ dhāvati paścād asaṃstutaṃ cetaḥ /
* cīnāṃśukam iva ketoḥ prativātaṃ nīyamānasya // KSak_1.31 //
KSak_1.31:>1% (iti niṣkrāntāḥ sarve)
(prathamo 'ṅkaḥ) **************************************************************************
dvitīyo 'ṅkaḥ
KSak_2.1:<1% (tataha praviśati viṣaṇṇo vidūṣakaḥ)
KSak_2.1:<2% vidūṣaka -- (niḥśvasya) bho disṭam /
etasya mṛgayāśīlasya rājño vayasyabhāvena nirviṇṇo 'smi /
ayaṃ mṛgo 'yaṃ vahāro 'yaṃ śārdūla iti madhyāhne 'pi grīṣmaviralapādapachāyāsu vanarājiṣv āhiṇḍayate aṭatīto 'ṭavī /
patrasaṃkarakaṣāyāṇi kaduṣṇāni girinadījalāni pīyante /
aniyatavelaṃ śūlyamāṃsabhūyiṣṭha āhāro bhujyate /
turagānudhāvanakaṇḍitasaṃdhe rātrāv api nikāmaṃ śayitavyaṃ nāsti /
tato mahaty eva pratyūṣe dāsyāḥ putraiḥ śakunilubdhakair vanagrahaṇakolāhalena pratibodhito 'smi /
iyatedānīm api pīḍā na kiṣkrāmati /
tato gaṇḍasyopari piṇḍakaḥ saṃvṛttaḥ /
hyaḥ kilāsmāsv avahīneṣu tatra bhavato mṛgānusāreṇāśramapadaṃ praviṣṭasya tāpasakanyakā śakuntalā mamādhanyatayā darśitā /
sāṃprataṃ nagaragamanāya manaḥ katham api na karoti /
adya api tasya tām eva cintayato 'kṣṇoḥ prabhātam āsīt /
kā gatiḥ /
yāvat taṃ kṛtācāraparikramaṃ paśyāmi /
(iti parikramyāvalokya ca)
p.54 eṣa bāṇāsanahastābhir yavanībhir vanapuṣpamālādhāriṇībhiḥ parivṛta ita evāgachati priyavayasyaḥ /
bhavatu /
aṅgabhaṅgavikala iva bhūtvā sthāsyāmi /
yady evam api nāma viśramaṃ labheya /
(iti daṇḍakāṣṭham avalambya sthitaḥ)
KSak_2.1:<3% (tataḥ praviśati yathānirdiṣṭaparivāro rājā)
KSak_2.1:<1% rājā --
* kāmaṃ priyā na sulabhā manas tu tadbhāvadarśanāśvāsi /
* akṛtārthe 'pi manasije ratim ubhayaprārthanā kurute // KSak_2.1 //
KSak_2.2:<1% (smitaṃ kṛtvā)
evam ātmābhiprāyasaṃbhāviteṣṭajanacittavṛttiḥ prārthitā viḍambyate /p.56
* snigdhaṃ vīkṣitam anyato 'pi nayane yat prerayantyā tayā
* yātaṃ yac ca nitambayor gurutayā mandaṃ vilāsād iva /
* mā gā ity uparuddhayā yad api sā sāsūyam uktā sakhī
* sarvaṃ tat kila matparāyaṇam aho kāmī svatāṃ paśyati // KSak_2.2 //
KSak_2.2:>1% vidūṣaka -- (tathāsthita eva)
bho vayasya na me hastapādaṃ prasarati tad vān mātreṇa jāpayiṣyāmi /
jayatu jayatu bhavān /
KSak_2.2:>2% rājā -- kuto 'yaṃ gātropaghātaḥ /
KSak_2.2:>3% vidu -- kutaḥ kila svayam akṣyākulīkṛtyāśrukāraṇaṃ pṛcchasi /
KSak_2.2:>4% rā -- na khalv avagacchāmi /
KSak_2.2:>5% vidu -- bho vayasya yad vetasaḥ kubjalīlāṃ viḍambayati tat kim ātmanaḥ prabhāveṇa nanu nadīvegasya /
KSak_2.2:>6% rā -- nadīvegas tatra kāraṇam /
KSak_2.2:>7% vidu -- mama api bhavān /
KSak_2.2:>8% rā -- katham iva /
KSak_2.2:>9% vidu -- evaṃ rājakāryāṇy ujjhitvaitādṛśa ākulapradeśe vanacaravṛttinā tvayā bhavitavyam /
yat satyaṃ pratyahaṃ śvāpadasamutsāraṇaiḥ saṃkṣobhitasaṃdhibandhānāṃ mama gātrāṇām anīśo 'smi saṃvṛttaḥ /
tat prasīda me /
ekāham api tāvad viśramyatām /p.58
KSak_2.3:<1% rājā -- (svagatam)
ayaṃ caivam āha /
mama api kāśyapasutām anusmṛtya mṛgayāviklavaṃ cetaḥ / kutaḥ
* na namayitum adhijyam asmi śakto dhanur idam āhitasāyakaṃ mṛgeṣu /
* sahavasatim upetya yaiḥ priyāyāḥ kṛta iva mugdhavilokopadeśaḥ // KSak_2.3 //
KSak_2.3:>1% vidu -- (rājño mukhaṃ vilokya)
atrabhavān kim api hṛdaye kṛtvā mantrayate /
araṇye mayā ruditam āsīt /p.60
KSak_2.3:>2% rā -- (sasmitam) kim anyat /
anatikramaṇīyaṃ me suhṛdvākyam iti sthito 'smi /
KSak_2.3:>3% vidu -- ciraṃ jīva /
(iti gantum ichati)
KSak_2.3:>4% rā -- vayasya tiṣṭha /
sāvaśeṣaṃ me vacaḥ /
KSak_2.3:>5% vidu -- ājñāpayatu bhavān /
KSak_2.3:>6% rā -- viśrāntena bhavatā mama apy ekasminn anāyāse karmaṇi sahāyena bhavitavyam /
KSak_2.3:>7% vidu -- kiṃ modakakhādikāyām /
tena hy ayaṃ sugṛhītaḥ kṣaṇaḥ /
KSak_2.3:>8% rā -- yatra vakṣyāmi /
kaḥ ko 'tra bhoḥ /
KSak_2.3:>9% (praviśya)
KSak_2.3:>10% dauvārika -- (praṇamya)
ājñāpayatu bharttā /
KSak_2.3:>11% rā -- raivataka senāpatis tāvad āhūyatām /
KSak_2.3:>12% dau -- tathā /
(iti niṣkramya senāpatinā saha punaḥ praviśya)
eṣa ājñāvacanotkaṇṭho bhartetodattadṛṣṭir eva tiṣṭhati /
upasarpatv āryaḥ /
KSak_2.4:<1% seenā -- (rājānam avalokya)
dṛṣṭadoṣā api svāmini mṛgayā kevalaṃ guṇa eva saṃvṛttā /
tathā hi devaḥ (p.62)
* anavaratadhanur jyāsphālanakrūrapūrva ravikiraṇasahiṣṇu svedaleśair abhinam /
* apacitam api gātraṃ vyāyatatvād alakṣyaṃ giricara iva nāgaḥ prāṇasāraṃ bibharti // KSak_2.4 //
KSak_2.4:>1% (upetya) jayatu jayatu svāmī /
gṛhītaśvāpadam araṇyam /
kim anyatrāvasthīyate /
KSak_2.4:>2% rājā -- mandotsāhaḥ kṛto 'smi mṛgayāpavādinā mādhavyena /
KSak_2.4:>3% senāpati -- (janāntikam)
sakhe sthirapratibandho bhava /
ahaṃ tāvat svāminaś cittavṛttim anuvartiṣye /
(prakāśam) pralapatv eṣa vaidheyaḥ /
nanu prabhur eva nidarśanam /
* medaśchedakṛśodaraṃ laghu bhavaty utthānayogyaṃ vapuḥ
* sattvānām api lakṣyate vikṛtimac cittaṃ bhayakrodhayoḥ /
* utkarṣaḥ sa ca dhanvināṃ yad iṣavaḥ sidhyanti lakṣye cale
* mithyā eva vyasanaṃ vadanti mṛgayām īdṛg vinodaḥ kutaḥ // KSak_2.5 //
KSak_2.5:>1% vidu -- apehi re utsāhahetuka /
atrabhavān prakṛtim āpannaḥ /
tvaṃ tāvad aṭavīto 'ṭavīm āhiṇḍamāno naranāsikālolupasya jīrṇaṛkṣasya kasya api mukhe patiṣyasi /p.64
KSak_2.6:<1% rā -- bhadra senāpate āśramasaṃnikṛṣṭe sthitāḥ smaḥ /
atas te vaco nābhinandāmi / adya tāvat /
* gāhantāṃ mahiṣā nipānasalilaṃ śṛṅgair muhus tāḍitam
* chāyābaddhakadambakaṃ mṛgakulaṃ romantham abhyasyatu /
* viśrabdhaṃ kriyatāṃ vahāratatibhir mustākṣatiḥ palvale
* viśrāmaṃ labhatām idaṃ ca śithitalajyābandham asmaddhanuḥ // KSak_2.6 //
KSak_2.6:>1% senāpati -- yat prabhaviṣṇave rocate /
KSak_2.7:<1% rā -- tena hi nivartaya pūrvagatān vanagrāhiṇaḥ /
yathā na me sainikās tapovanam uparundhanti tathā niṣeddhavyāḥ / paśya /
* śamapradhāneṣu tapodhaneṣu gūḍhaṃ hi dātātmakam asti tejaḥ /
* sparśānukūleva sūryakāntās tadanyatejo 'bhibhavād vamanti // KSak_2.7 //
KSak_2.7:>1% senā -- yad ājñāpayati svāmī /
KSak_2.7:>2% vidu -- vidhvaṃsatāṃ te utsāhavṛttāntaḥ /
KSak_2.7:>3% (niṣkrāntaḥ senāpatiḥ)p.66
KSak_2.7:>4% rājā -- (parijanaṃ vilokya)
apanayantu bhavatyo mṛgayāveśam /
raivataka tvam api svaṃ niyogam aśūnyaṃ kuru /
KSak_2.7:>5% parijana -- yad deva ājñāpayati /
(iti niṣkrāntaḥ)
KSak_2.7:>6% vidu -- kṛtaṃ bhavatā nirmakṣikam /
sāṃpratam etasmin pādapachāyāviracitavitānasanāthe śilātale niṣīdatu bhavān yāvad aham api sukhāsīno bhavāmi /
KSak_2.7:>7% rājā -- gacchāgrataḥ /
KSak_2.7:>8% vidu -- etu bhavān /
KSak_2.7:>9% (ity ubhau parikramyopaviṣṭau )
KSak_2.7:>10% rā -- mādhavya anavāptacakṣuḥ phalo 'si /
yena tvayā darśanīyaṃ na dṛṣṭam /
KSak_2.7:>11% vidu -- nanu bhavān agrato me vartate /
KSak_2.7:>12% rā -- sarvaḥ kāntam ātmīyaṃ paśyati /
ahaṃ tu tām āśramalalāmabhūtāṃ śakuntalām adhikṛtya bravīmi /p.68
KSak_2.7:>13% vidu -- (svagatam) bhavatu /
asyāvasaraṃ na dāsye /
KSak_2.7:>14% (prakāśam)
bho vayasya te tāpasakanyakābhyarthanīyā dṛśyate /
KSak_2.8:<1% rā -- sakhe na parihārye vastuni pauravāṇāṃ manaḥ pravartate /
* surayuvatisaṃbhavaṃ kila muner apatyaṃ tad ujjhitādhigatam /
* arkasyopari śithilaṃ cyutam iva navamālikākusumam // KSak_2.8 //
KSak_2.8:>1% vidu -- )vihasya)
yathā kasya api piṇḍakharjūrair udvejitasya tiṇḍyām (tintiṇyām)
abhilāṣo bhavet tathā strīratnaparibhogiṇaḥ bhavata iyam abhyarthanā /
KSak_2.8:>2% rā -- na tāvad enāṃ paśyāmi yenaivam avādīḥ /p.70
KSak_2.8:>3% vidu -- tat khalu ramaṇīyaṃ yad bhavato 'pi vismayam utpādayati /
KSak_2.9:<1% rā -- vayasya kiṃ bahunā /
* citre niveśye parikalpitasattvayogā
* rūpoccayena manasā vidhinā kṛtā nu /
* strīratnasṛṣṭir aparā pratibhāti sā me
* dhātur vibhutvam anucintya vapuś ca tasyāḥ // KSak_2.9 //
KSak_2.9:>1% vidu -- yady evaṃ pratyādeśa idānīṃ rūpavatīnām /
KSak_2.10:<1% rā -- idaṃ ca me manasi vartate /
* anāghrātaṃ puṣpaṃ kisalayam alūnaṃ kararuhair anāviddhaṃ ratnaṃ madhu navam anāsvāditarasam /
* akhaṇḍaṃ puṣyānāṃ phalam iva ca tadrūpam anaghaṃ na jāne bhoktāraṃ kam iha samupasthāsyati vidhiḥ // KSak_2.10 //
KSak_2.10:>1% vidu -- tena hi laghu paritrāyatām enāṃ bhavān /
mā kasya api tapasvina iṅgudītairacikkaṇaśīrṣasya haste patiṣyati /p.72
KSak_2.10:>2% rā -- paravatī khalu tatrabhavatī /
na ca saṃnihito 'tra gurujanaḥ /
KSak_2.10:>3% vidu -- atha bhavantam antareṇa kīdṛśas tasyā dṛṣṭirāgaḥ /
KSak_2.11:<1% rājā -- nisargād evāpragalbhas tapasvikanyājanaḥ / tathāpi tu
* abhimukhe mayi saṃhṛtam īkṣitaṃ hasitam anyanimitakṛtodayam /
* vinayavāritavṛttir atas tayā na vivṛto madano na ca saṃvṛtaḥ // KSak_2.11 //
KSak_2.11:>1% vidu -- na khalu dṛṣṭamātrasya tavāṅkaṃ samārohati /
KSak_2.12:<1% rājā -- mithaḥ prasthāne punaḥ śālīnatayā api kāmam āviṣkṛto bhāvas tatrabhavatyā / tathā hi /p.74
* darbhāṅkureṇa caraṇaḥ kṣata ity akhāṇḍe tanvī sthitā katicid eva padāni gatvā /
* āsīd vivṛttavadanā ca vimocayantī śākhāsu valkalam asaktam api drumāṇām // KSak_2.12 //
KSak_2.12:>1% vidu -- tena hi gṛhītapātheyo bhava /
kṛtaṃ tvayopavanaṃ tapovanam iti paśyāmi /
KSak_2.12:>2% rā -- sakhe tapasvibhiḥ kaiścit parijñāto 'smi /
cintaya tāvat kenāpadeśena punar āśramapadaṃ gacchāmaḥ /
KSak_2.12:>3% vidu -- ko 'paro 'padeśo yuṣmākaṃ rājñām /
nīvāraṣaṣṭhabhāgam asmākam upaharantv iti /
KSak_2.13:<1% rā -- mūrkha anyam eva bhāgadheyam ete tapasvino nirvapanti yo ratnarāśīn api vihāyābhinandyate / paśya /
* yad uttiṣṭhati varṇebhyo nṛpāṇāṃ kṣayi tat phalam /
* tapaḥṣaḍbhāgam akṣayyaṃ dadaty āraṇyakā hi naḥ // KSak_2.13 //
KSak_2.13:>1% (nepathye)
KSak_2.13:>2% hanta siddhārthau svaḥ /
KSak_2.13:>3% rā -- (karṇaṃ dattvā)
aye dhīrapraśāntasvarais tapasvibhir bhavitavyam /
KSak_2.13:>5% jayatu jayatu bhartā /
etau dvau ṛṣikumārau pratīhārabhūmim upasthitau /
KSak_2.13:>6% rājā -- tena hy avilambitaṃ praveśaya tau /
KSak_2.13:>7% dauvārika -- eṣa praveśayāmi /
(iti niṣkramya rṣikumārābhyāṃ saha praviśya)
KSak_2.13:>8% (ubhau rājānaṃ vilokayataḥ)
KSak_2.14:<1% prathamaḥ -- aho dīptimato 'pi viśvasanīyatayāsya vapuṣaḥ /
athavā upapannam etad asminn ṛṣibhyo nātibhinne rājani / kutaḥ
* adhyākrāntā vasatir amunā apy āśrame sarvabhogye
* rakṣāyogād ayam api tapaḥ pratyahaṃ saṃcinoti /
* asyāpi dyāṃ spṛśati vaśinaś cāraṇadvandvagītaḥ
* puṇyaḥśabdo munir iti muhuhḥ kevalaṃ rājapūrvaḥ // KSak_2.14 //
KSak_2.14:>1% dvitīyaḥ -- gautama ayaṃ sa balabhit sakho duṣyantaḥ /
KSak_2.14:>2% prathama -- atha kim /
KSak_2.15:<1% dvitīyahḥ -- tena hi
* naitac citraṃ yad ayam udadhiśyāmasīmāṃ dharitrīm ekaḥ kṛtsnāṃ nagaraparighaprāṃśubāhur bhunakti /p.78
* āśaṃsante samitiṣu surā baddhavairā hi daityair asyādhijye dhanuṣi vijayaṃ pauruhūte ca vajre // KSak_2.15 //
KSak_2.15:>1% ubhau -- (upagamya)
vijayasva rājan /
KSak_2.15:>2% rā -- (āsanād utthāya)
abhivādaye bhavantau /
KSak_2.15:>3% ubhau -- svasti bhavate /
(iti phalāny upaharataḥ)
KSak_2.15:>4% rā -- (sapraṇāmaṃ parigṛhya)
ājñāpayitum icchāmi /
KSak_2.15:>5% ubhau -- vidito bhavān āśramasadām ihasthaḥ /
tena bhavantaṃ prārthayante /
KSak_2.15:>6% rā -- kim ājñāpayanti /
KSak_2.15:>7% ubhau -- tatrabhavataḥ kaṇvasya maharṣer asāṃnidhyād rakṣāṃsi neṣṭivighnam utpādayanti /
tat katipayarātraṃ sārathidvitīyena bhavatā sanāthīkriyatām āśrama iti /
KSak_2.15:>8% rā -- anugṛhīto 'smi /
KSak_2.15:>9% vidu -- (apavārya)
eṣā idānīm anukūlā te 'bhyarthanā /
KSak_2.15:>10% rā -- (smitaṃ kṛtvā)
raivataka madvacanād ucyatāṃ sārathiḥ /
sabāṇāsanaṃ ratham upasthāpaya iti /
KSak_2.15:>11% dau -- yad deva ājñāpayati /
(iti niṣkrāntaḥ)
KSak_2.16:<1% ubhau -- (saharṣam)
* anukāriṇi pūrveṣāṃ yuktarūpam idaṃ tvayi /
* āpannābhayasatreṣu dīkṣitāḥ khalu pauravāḥ // KSak_2.16 //p.80
KSak_2.16:>1% rā -- (sapraṇāmam)
gacchatāṃ puro bhavantau /
aham apy anupadam āgata eva /
KSak_2.16:>2% ubhau -- vijayasva (iti niṣkrāntau)
KSak_2.16:>3% rā -- mādhavya apy asti śakuntalādarśane kutūhalam /
KSak_2.16:>4% vidu -- prathamaṃ saparivāham āsīt /
idānīṃ rākṣasavṛttāntena bindur api nāvaśeṣitaḥ /
KSak_2.16:>5% rā -- mā bhaiṣīḥ /
nanu matsamīpe vartiṣyase /
KSak_2.16:>6% vidu -- eṣa rākṣasād rakṣito 'smi /
KSak_2.16:>7% (praviśya)
KSak_2.16:>8% dau -- sajjo ratho bhartur vijayaprasthānam apekṣate /
eṣa punar nagarād devīnāṃ jñaptiharaḥ karabhaka āgataḥ
KSak_2.16:>9% rā -- (sādaram)
im ambābhiḥ preṣitaḥ /
KSak_2.16:>10% dau -- atha kim /
KSak_2.16:>11% rā -- nanu praveśyatām /
KSak_2.16:>12% dau -- tathā /
(iti niṣkramya karabhakeṇa saha praviśya)
eṣa bhartā / upasarpa /
KSak_2.16:>13% karabhaka -- jayatu jayatu bhartā /
devy ājñāpayati /
āgāmini caturthadivase pravṛttapāraṇo me upavāso bhaviṣyati /
tatra dīrghāyuṣāvaśyaṃ saṃbhāvanīyeti /
KSak_2.16:>14% rā -- itas tapasvikāryam /
ito gurujanājñā /
dvayam apy anatikramaṇīyam /
kim atra pratividheyam /p.82
KSak_2.16:>15% vidu -- triśaṅkur ivāntarā tiṣṭha /
KSak_2.17:<1% rā -- satyam ākulībhūto 'smi /
* kṛtyayor bhinnadeśatvād dvaidhībhavati me manaḥ /
* puraḥ patihataṃ śaile srotaḥ srotovaho yathā // KSak_2.17 //
KSak_2.17:>1% (vicintya)
sakhe tvam ambayā putra iti pratigṛhītaḥ /
ato bhavān itaḥ pratinivṛtya tapasvikāryavyagramānasaṃ mām āvedya tatrabhavatīnāṃ putrakṛtyam anuṣṭhātum arhati /
KSak_2.17:>2% vidu -- na khalu māṃ rakṣobhīrukaṃ gaṇayasi /
KSak_2.17:>3% rā -- (sasmitam)
katham etad bhavati saṃbhāvyate /
KSak_2.17:>4% vidu -- yathā rājānujena gantavyaṃ tathā gacchāmi /
KSak_2.17:>5% rā -- nanu tapovanoparodhaḥ pariharaṇīya iti sarvān ānuyātrikāṃs tvayaiva saha prasthāpayāmi /
KSak_2.17:>6% vidu -- (sagarvam)
tena hi yuvarājo 'smīdānīṃ saṃvṛttaḥ /
KSak_2.17:>7% rā -- (svagatam)
capalo 'yaṃ baṭuḥ /
kadācid asmatprārthanām antaḥpurebhyaḥ kathayet /
bhavatu /
enam evaṃ vakṣye /
(vidūṣakaṃ haste gṛhītvā /
prakāśam) vayasya ṛṣigauravād āśramaṃ gacchāmi /
na khalu satyam eva tāpasakanyakāyāṃ mamābhilāṣaḥ / paśya /
* kva vayaṃ kva parokṣamanmatho mṛgaśāvaiḥ samam edhito janaḥ /
* parihāsavijalpitaṃ sakhe paramārthena na gṛhyatāṃ vacaḥ // KSak_2.18 //
KSak_2.18:>1% vidu -- atha kim /
KSak_2.18:>2% (iti niṣkrāntāḥ sarve)
iti dvitīyo 'ṅkaḥ / **************************************************************************
tṛtīyo 'ṅkaḥ
KSak_3.1:<1% (tataḥ praviśati kuśān ādāya yajamānaśiṣyaḥ)
KSak_3.1:<1% śiṣya -- aho mahānubhāvaḥ pārthivo duṣyantaḥ /
yat praviṣṭamātra evāśramaṃ tatrabhavati nirupadravāṇi naḥ karmāṇi saṃvṛttāni /
* kā kathā bāṇasaṃdhāne jyāśabdenaiva dūrataḥ /
* huṃkāreṇeva dhanuṣaḥ sa hi vighnān apohati // KSak_3.1 //
KSak_3.1:>1% yāvad imān vedisaṃstaraṇārthaṃ darbhān ṛtvigbhya upaharāmi /
(parikramyāvalokya ca /
ākāśe) priyaṃvade kasya idam uśīrānulepanaṃ mṛṇālavanti ca nalinīpatrāṇi nīyante /
(śrutim abhinīya)
kiṃ bravīṣi /
ātapalaṅghanād balavad asvasthā śakuntalā tasyāḥ śarīranirvāpaṇāyeti /
KSak_3.1:>2% tarhi yatnād upacaryatām /
sā khalu bhagavataḥ kaṇvasya kulapater ucchvasitam /
aham api tāvad vaitānikaṃ śānty udakam asyai gautamīhaste visarjayiṣyāmi /
KSak_3.1:>3% (iti niṣkrāntaḥ)
KSak_3.1:>4% viṣkambhakaḥ /
KSak_3.1:>5% (tataḥ praviśati kāmayamānāvastho rājā)
KSak_3.1:>6% rājā -- (sacintaṃ niḥśvasya) p.84
* jāne tapaso vīryaṃ sā bālā paravatīti me viditam /
* alam asmi tato hṛdayaṃ tathāpi nedaṃ nivartayitum // KSak_3.2 //
KSak_3.2:>1% (madanabādhāṃ nirūpya)
bhagavan kusumāyudha tvayā candramasā ca viśvasanīyābhyām atisaṃdhīyate kāmijanasārthaḥ / kutaḥ /
* tava kusumaśaratvaṃ śītaraśmitvam indor
* dvayam idam ayathārthaṃ dṛśyate madvidheṣu /
* visṛjati himagarbhair agnim indur mayūkhais
* tvam api kusumabāṇān vajrasārīkaroṣi // KSak_3.3 //
KSak_3.3:>1% athavā /
* adya api nūnaṃ harakopavahninas tvayi jvalaty aurva ivāmburāśau /
* tvam anyathā manmatha madvidhānāṃ bhasmāvaśeṣaḥ katham ittham uṣṇaḥ // KSak_3.3a // p.88
* aniśam api makaraketur manaor rujam āvahann abhimato me /
* yadi madirāyatanayanāṃ tām adhikṛtya praharatīti // KSak_3.4 //
KSak_3.4:>1% (sakhedaṃ parikramya)
kva nu khalu saṃsthite karmaṇi sadasyair anujñātaḥ khinnam ātmānaṃ vinodayāmi /
KSak_3.4:>2% (niḥśvasya)
kiṃ nu khalu me priyādarśanād ṛte śaraṇam anyat /
KSak_3.4:>3% yāvad enām anviṣyāmi /
(sūryam avalokya)
imām ugrātapavelāṃ prāyeṇa latāvalayavatsu mālinītīreṣu sasakhījanā śakuntalā gamayati /
KSak_3.4:>4% tatraiva tāvad gacchāmi /
(parikramya saṃsparśaṃ rūpayitvā)
aho pravātasubhago 'yam uddeśaḥ /
* śakyam aravindasurabhiḥ kaṇavāhī mālinītaraṅgāṇām /
* aṅgair anaṅgataptair aviralam āliṅgituṃ pavanaḥ // KSak_3.5 //
KSak_3.5:>5% (parikramyāvalokya ca)
asmin vetasaparikṣipte latāmaṇḍape saṃnihitayā śakuntalayā bhavitavyam / tathā hi /
* abnyunnatā purastād avagāḍhā jaghanagauravāt paścāt /
* dvāre 'sya pāṇḍusikate padapaṅktir dṛśyate 'bhinavā // KSak_3.6 //
KSak_3.6:>1% yāvad viṭapāntareṇāvalokayāmi /
(parikramya tathā kṛtvā /
saharṣam) aye labdhaṃ netranirvāṇam /
KSak_3.6:>2% eṣā me manorathapriyatamā sakusumāstaraṇaṃ śilāpaṭṭam adhiśayānā sakhībhyām anvāsyate /
bhavatu /
śroṣyāmy āsāṃ viśrambhakathitāni /
(iti vilokayan sthitaḥ)
KSak_3.6:>3% (tataḥ praviśati yathoktavyāpārā saha sakhībhyāṃ śakuntalā) p.90
KSak_3.6:>4% sakhyau -- (upavījya /
sasneham) halā śakuntare api sukhayati nalinīpatravātaḥ /
KSak_3.6:>5% śaku -- kiṃ vījayato māṃ sakhyau /
KSak_3.6:>6% (sakhyau viṣādaṃ nāṭayitvā parasparam avalokayataḥ)
KSak_3.7:<1% rājā -- balavadasvasthaśarīrā śakuntalā dṛśyate /
KSak_3.7:<2% (savitarkam)
tat kim ayam ātapadoṣaḥ syād uta yathā me manasi vartate /
(sābhilāṣaṃ nirvarṇya)
atha vā kṛtaṃ saṃdehena /
* stananyastośīraṃ praśithilamṛṇālaikavalayam
* priyāyāḥ sābādhaṃ kim api kamanīyaṃ vapur idam /
* samas tāpaḥ kāmaṃ manasijanidāghaprasarayor
* na tu grīṣmasyaivaṃ subhagam aparādhaṃ yuvatiṣu // KSak_3.7 // p.92
KSak_3.7:>7% priyaṃvadā -- (janāntikam)
anasūye tasya rājarṣeḥ prathamadarśanārabhya paryutsukeva śakuntalā /
kiṃ nu khalv asyās tannimitto 'yam ātaṅko bhavet /
KSak_3.7:>8% ana -- sakhi mama apīdṛśy āśaṅkā hṛdayasya /
bhavatu /
pravakṣyāmi tāvad enām (prakāśam) /
sakhi praṣṭavyāsi kim api /
balavān khalu te saṃtāpaḥ /
KSak_3.7:>9% śaku -- (pūrvārdhena śayanād utthāya)
halā kiṃ vaktukāmāsi /
KSak_3.7:>10% ana -- halā śakuntale anabhyantare khalv āvāṃ madanagatasya vṛttāntasya /
kiṃ tu yādṛśītihāsabandheṣu kāmayamānānām avasthā śrūyate tādṛśīṃ tava paśyāmi /
KSak_3.7:>11% kathaya kiṃ nimittaṃ saṃtāpaḥ /
vikāraṃ khalu paramārthato 'jñātvānārambhapratīkārasya /
KSak_3.7:>12% rājā -- anasūyām apy anugato madīyas tarkaḥ /
na hi svāmiprāyeṇa me darśanam /
KSak_3.7:>13% śaku -- (ātmagatam)
balavān khalu me 'bhiniveśaḥ /
idānīm api sahasaitayor na śaknomi nivedayitum /p.94
KSak_3.7:>14% priyaṃvadā -- sakhi śakuntale suṣṭhu eṣā bhaṇati /
kim ātmana ātaṅkam upekṣase /
anudivasaṃ khalu parihīyase 'ṅgaiḥ /
kevalaṃ lāvaṇyamayī chāyā tvāṃ na muñcati /
KSak_3.8:<1% rājā -- avitatham āha priyaṃvadā / tathā hi
* kṣāmakṣāmakapolam ānanam uraḥ kāṭhinyam uktastanam
* madhyaḥ klāntataraḥ prakāmavinatāv aṃsau chaviḥ pāṇḍurā /
* śocyā ca priyadarśanā ca madanakliṣṭeyam ālakṣyate
* patrāṇām iva śoṣaṇena marutā spṛṣṭā latā mādhavī // KSak_3.8 //
KSak_3.8:>1% śaku -- sakhi kasya vānyasya kathayiṣyāmi /
kiṃtv āyāsayitrīdānīṃ vāṃ bhaviṣyāmi /
KSak_3.8:>2% ubhe -- ata eva khalu nirbandha /
snigdhajanasaṃvibhaktaṃ hi duḥkhaṃ sahyavedanaṃ bhavati / p.96
KSak_3.9:<1% rājā --
* pṛṣṭā janena samaduḥkhasukhena bālā
* neyaṃ na vakṣyati manogatam ādhihetum /
* dṛṣṭo vivṛtya bahuśo 'py anayā satṛṣṇam
* atrāntare śravaṇakātaratāṃ gato 'smi // KSak_3.9 //
KSak_3.9:>3% śaku -- sakhi yataḥprabhṛti mama darśanapatham āgataḥ sa tapovanarakṣitā rājarṣiḥ (ity arthokte lajāṃ nāṭayati)
KSak_3.9:>4% ubhe -- kathayatu priyasakhī /
KSak_3.9:>5% śaku -- tata ārabhya tadgatenābhilāṣeṇa etad avasthāsmi saṃvṛttā /
KSak_3.10:<1% rājā -- (saharṣam)
śrutaṃ śrotavyam /
* smara eva tāpahetur nirvāpayitā sa eva me jātaḥ /
* divasa ivābhraśyāmas tapātyaye jīvalokasya // KSak_3.10 //p.98
KSak_3.10:>1% śaku -- tad yadi vām anumataṃ tathā vartethāṃ yathā tasya rājarṣer anukampanīyā bhavāmi /
anyathāvaśyaṃ siñcata me tilodakam /
KSak_3.10:>2% rājā -- saṃśayachedi vacanam /
KSak_3.10:>3% priyaṃvadā -- (janāntikam)
anasūye dūragatamanmathākṣameyaṃ kālaharaṇasya /
KSak_3.10:>4% yasmin baddhabhāvaiṣā sa lalāmabhūtaḥ pauravāṇām /
tad yuktam asyā abhilāṣo 'bhinanditum /
KSak_3.10:>5% ana -- tathā yathā bhaṇasi /
KSak_3.10:>6% pri -- (prakāśam)
sakhi diṣṭyānurūpas te 'bhiniveśaḥ /
sāgaram ujjhitvā kutra vā mahānady avatarati /
ka idānīṃ sahakāram antareṇātimuktalatāṃ pallavitāṃ sahate /
KSak_3.10:>7% rājā -- kim atra citraṃ yadi viśākhe śaśāṅkalekhām anuvartete /
KSak_3.10:>8% ana -- kaḥ punar upāyo bhaved yenāvilambitaṃ nibhṛtaṃ ca sakhyā manorathaṃ saṃpādayāvaḥ /
KSak_3.10:>9% pri -- nibhṛtam iti cintanīyaṃ bhavet /
śīghram iti sukaram /
KSak_3.10:>10% ana -- katham iva /p.100/
KSak_3.10:>11% pri -- nanu sa rājarṣir asyāṃ snigdhadṛṣṭyā sūcitābhilāṣa etān divasān prajāgarakṛśo lakṣyate /
KSak_3.11:<1% rājā -- satyam itthaṃ bhūta evāsmi / tathā hi
* idam aśiśirair antastāpād vivarṇam aṇīkṛtam
* niśi niśi bhujanyastāpāṅgaprasāribhir aśrubhiḥ /
* alabhilulitajyāghātāṅkaṃ muhur maṇibandhanāt
* kanakavalayaṃ srastaṃ srastaṃ mayā pratisāryate // KSak_3.11 //
KSak_3.11:>12% pri -- (vicintya)
halā madanalekho 'sya kriyatāṃ taṃ sumanogopitaṃ kṛtvā devaprasādasyāpadeśena tasya hastaṃ prāpayiṣyāmi /
KSak_3.11:>13% ana -- rocate me sukumāraḥ prayogaḥ kiṃ vā śakuntalā bhaṇati /
KSak_3.11:>14% śaku -- kiṃ niyogo vāṃ vikalpyate /
KSak_3.11:>15% pri -- tena hy ātmana upanyāsapūrvaṃ cintaya tāvat kim api lalitapadabandhanam /
KSak_3.11:>16% śaku -- halā cintayāmy aham /
avadhīraṇābhīrukaṃ punar vepate me hṛdayam / p.102
KSak_3.12:<1% rājā -- (saharṣam)
* ayaṃ sa te tiṣṭhati saṃgamotsuko
* viśaṅkase bhīru yato 'vadhīraṇām /
* labheta vā prārthayitā na vā śriyam
* śriyā durāpaḥ katham īpsito bhavet // KSak_3.12 //
KSak_3.12:>1% sakhyau -- ayi ātmaguṇāvamānini ka idānīṃ śarīranirvāpayitrī śāradīṃ jyotsnāṃ paṭāntena vārayati /
KSak_3.12:>2% śaku -- (sasmitam)
niyojitedānīm asmi /
(ity upaviṣṭāṃ cintayati)
KSak_3.13:<1% rājā -- sthāne khalu vismṛta+nimeṣeṇa cakṣuṣā priyām avalokayāmi / yataḥ --
* unnamitaikabhrūlatam ānanam asyāḥ padāni racayantyāḥ /
* kaṇṭakitena prathayati may anurāgaṃ kapolena // KSak_3.13 //
KSak_3.13:>3% śaku -- halā cintitaṃ mayā gītavastu /
asaṃnihitāni punar lekhanasādhanāni /
KSak_3.13:>4% pri -- etasmiñ śukodarasukumāre nalinīpatre nakhair nikṣiptavarṇaṃ kuru /p.104
KSak_3.13:>5% śaku -- (yathoktaṃ rūpayitvā)
halā śṛṇutam idānīṃ saṃgatārthaṃ na veti /
KSak_3.13:>6% ubhe -- avahite svaḥ /
KSak_3.14:<1% śaku -- (vācayati)
* tava na jāne hṛdayaṃ mama punaḥ kāmo divā api rātrāv api /
* nirghṛṇa tapati balīyas tvayi vṛttamanorathāyā aṅgāni // KSak_3.14 //
KSak_3.15:<1% rājā -- (sahasopasṛtya)
* tapati tanugātri madanas tvām aniśaṃ māṃ punar dahaty eva /
* glapayati yathā śaśāṅkaṃ na tathā hi kumudvatīṃ divasaḥ // KSak_3.15 //
KSak_3.15:>1% sakhyau -- (vilokya saharṣam utthāya)
svāgatam avilambino manorathasya /
KSak_3.15:>2% (śakuntalābhyutthātum icchati)
KSak_3.16:<1% rājā -- alam alam āyāsena / p.106
* saṃdaṣṭasukumaśayanāny āśuktāntabisabhaṅgasurabhīṇi /
* guruparitāpāni na te gātrāṇy upacāram arhanti // KSak_3.16 //
KSak_3.16:>1% ana -- itaḥ śilātalaikadeśam alaṃkarotu vayasyaḥ /
KSak_3.16:>2% (rājopaviśati /
śakuntalā salajjā tiṣṭhati)
KSak_3.16:>3% pri -- dvayor api yuvayor anyonyānurāgaḥ pratyakṣaḥ /
sakhīsnehaḥ punar māṃ punar uktavādinīṃ karoti /
KSak_3.16:>4% rājā -- bhadre naitat parhāryam /
vivakṣitaṃ hy anuktam anutāpaṃ janayati /
KSak_3.16:>5% pri -- āpannasya viṣayanivāsino janasyārtihareṇa rājñā bhavitavyam ity eṣa vo dharmaḥ /
KSak_3.16:>6% rājā -- nāsmāt param /
KSak_3.16:>7% pri -- tena hīyam āvayoḥ priyasakhī tvām uddiśya idam avasthāntaraṃ bhagavatā madanenāropitā /
tad arhasy abhyupapattyā jīvitam asyā avalambitum /
KSak_3.16:>8% rājā -- bhadre sādhāraṇo 'yaṃ praṇayaḥ /
sarvathānugṛhīto 'smi /
KSak_3.16:>9% śakuntalā -- (priyaṃvadām avalokya)
halā kim antaḥpuravirahaparyutsukasya rājarṣer uparodhena /
KSak_3.17:<1% rājā -- sundari (p.108)
* idam ananyaparāyaṇam anyathā hṛdayasaṃnihite hṛdayaṃ mama /
* yadi samarthayase madirekṣaṇe madanabāṇahato 'smi hataḥ punaḥ // KSak_3.17 //
KSak_3.17:>1% ana -- vayasya bahuvallabhā rājānaḥ śrūyante /
yathā nau priyasakhī bandhujanaśocanīyā na bhavati tathā nirvāhaya /
KSak_3.18:<1% rājā -- bhadre kiṃ bahunā
* parigrahabahutve 'pi dve pratiṣṭhe kulasya me /
* samudrarasanā corvī sakhī ca yuvayor iyam // KSak_3.18 //
KSak_3.18:>1% ubhe -- nirvṛte svaḥ /
KSak_3.18:>2% pri -- (sadṛṣṭikṣepam)
anasūye eṣa itodattadṛṣṭir utsuko mṛgapotako mātaram anviṣyati /
ehi /
saṃyojayāva enam /
(ity ubhe prasthite)
KSak_3.18:>3% śaku -- halā aśaraṇāsmi /
anyatarā yuvayor āgacchatu /
KSak_3.18:>4% ubhe -- pṛthivyāḥ yaḥ śaraṇaṃ sa tava samīpe vartate /
(iti niṣkrānte)
KSak_3.18:>5% śaku -- kathaṃ gate eva /
KSak_3.19:<1% rājā -- alam āvegena /
nanv ayam ārādhayitā janas tava samīpe vartate /
* kiṃ śītalaiḥ klamavinodibhir ārdravātān
* sañcārayāmi nalinīdalatālavṛntaiḥ /
* aṅke nidhāya karabhoru yathāsukhaṃ te
* saṃvāhayāmi caraṇāv uta padmatāṃrau // KSak_3.19 //
KSak_3.19:>1% śaku -- na mānanīyeṣv ātmānam aparādhayiṣye /
(ity utthāya gantum icchati)
KSak_3.20:<1% rājā -- sundari anirvāṇo divasaḥ iyaṃ ca te śarīrāvasthā /
* utsṛjya kusumaśayanaṃ nalinīdalakalpitastanāvaraṇam /
* katham ātape gamiṣyasi paribādhāpelavair aṅgaiḥ // KSak_3.20 //
KSak_3.20:>1% (iti balād enāṃ nivartayati)
KSak_3.20:>2% śaku -- paurava rakṣa vinayam /
madanasaṃtaptā api na khalv ātmanaḥ prabhavāmi /
KSak_3.21:<1% rājā -- bhīru alaṃ gurujanabhayena /
dṛṣṭvā te viditadharmā tatrabhavān nātra doṣaṃ grahīṣyati kulapatiḥ / paśya /p.112
* gāndharveṇa vivāhena bahvyo rājarṣikanyakāḥ /
* śrūyante pariṇītās tāḥ pitṛbhiś cābhinanditāḥ // KSak_3.21 //
KSak_3.21:>1% śaku -- muñca tāvan mām /
bhūyo 'pi sakhījanam anumānayiṣye /
KSak_3.21:>2% rājā -- bhavatu / mokṣyāmi /
KSak_3.21:>3% śaku -- kadā /
KSak_3.22:<1* rājā --
* aparikṣatakomalasya yāvat kusumasyeva navasya ṣaṭpadena /
* adharasya pipāsatā mayā te sadayaṃ sundari gṛhyate raso 'sya // KSak_3.22 //
KSak_3.22:>1% (iti mukham asyāḥ samunnamayitum icchati /
śakuntalā pariharati nāṭyena)
KSak_3.22:>2% (nepathye)
KSak_3.22:>3% cakravākavadhuke āmantrayasva sahacaram /
upasthitā rajanī /
KSak_3.22:>4% śaku -- (sasaṃbhramam)
paurava asaṃśayaṃ mama śarīravṛttāntopalambhāyāryā gautamī ita evāgacchati /
tad viṭapāntarito bhava /
KSak_3.22:>5% rājā -- tathā /
(ity ātmānam āvṛtya tiṣṭhati)
KSak_3.22:>6% (tataḥ praviśati pātrahastā gautamī sakhyau ca)
KSak_3.22:>7% sakhyau -- ita ita āryā gautamī /
KSak_3.22:>8% gautamī -- (śakuntalām upetya)
jāte api laghusaṃtāpāni te 'ṅgāni /p.114
KSak_3.22:>9% śaku -- ārye asti me viśeṣaḥ /
KSak_3.22:>10% gautamī -- anena darbhodakena nirābādham eva te śarīraṃ bhaviṣyati /
(śirasi śakutalām abhyukṣya)
vatse pariṇato divasaḥ /
ehi uṭajam eva gacchāmaḥ /
(iti prasthitāḥ)
KSak_3.22:>11% śaku -- (ātmagatam)
hṛdaya prthamam eva sukhopanate manorathe kātarabhāvaṃ na muñcasi /
sānuśayavighaṭitasya kathaṃ te sāṃprataṃ saṃtāpaḥ /
(padāntare sthitvā /
prakāśam) latāvalaya saṃtāpahāraka āmantraye tvāṃ bhūyo 'pi paribhogāya /
(iti duḥkhena niṣkrāntā śakuntalā sahetarābhiḥ)
KSak_3.23:<1% rājā -- (pūrvasthānam upetya /
saniḥśvāsam)
aho vighnavatyaḥ prāthitārthasiddhayaḥ / mahā hi
* muhur aṅgulisaṃvṛtādharauṣṭhaṃ pratiṣedhākṣaraviklavābhirāmam /
* mukham aṃsavivarti pakṣmalākṣyāḥ katham apy unnamitaṃ na cumbitaṃ tu // KSak_3.23 //
KSak_3.23:>1% kva nu khalu saṃprati gacchāmi /
athavā ihaiva priyāparibhuktamukte latāvalaye muhūrtaṃ sthāsyāmi /
KSak_3.23:>2% (sarvato 'valokya)p.116
* tasyāḥ puṣpamayī śarīralulitā śayyā śilāyām iyam
* klānto manmathalekha eṣa nalinīpatre nakhair arpitaḥ /
* hastād bhraṣṭam idaṃ bisābharaṇam ity āsajyamānekṣaṇo
* nirgantuṃ sahasā na vetasagṛhāc chaknomi śūnyād api // KSak_3.24 //
KSak_3.25:<1% (ākāśe) rājan --
* sāyaṃtane sadanakarmaṇi saṃpravṛtte
* vediṃ hutāśanavatīṃ paritaḥ prayastāḥ /
* chāyāś caranti bahudhā bhayam ādadhānāḥ
* saṃdhyāpayodakapiśāḥ piśitāśanānām // KSak_3.25 //
KSak_3.25:>1% rājā -- ayam aham āgacchāmi /
(iti niṣkrāntaḥ)
tṛtīyo 'ṅkaḥ /p.118 **************************************************************************
caturtho 'dhyāyaḥ /
KSak_4.1:<1% (tataḥ praviśataḥ kusumāvacayaṃ nāṭayantyau sakhyau /
 KSak_4.1:<2% ana -- halā priyaṃvade yady api gāndharveṇa vidhinā nirvṛttakalyāṇā śakuntalānurūpabhartṛgāminī saṃvṛtteti nirvṛtaṃ me hṛdayaṃ  #
tathāpy etāvac cintanīyam / 
KSak_4.1:<3% pri -- katham iva /p.118
 KSak_4.1:<4% ana -- adya sa rājarṣir iṣṭiṃ parisamāpya+ṛṣibhir visarjita ātmano nagaraṃ praviśyāntaḥpurasamāgata ito+gataṃ vṛttāntaṃ smarati  #
vā na veti / 
KSak_4.1:<5% pri -- visrabdhā bhava /
na tādṛśā ākṛtiviśeṣā guṇavirodhino bhavanti /
tāta idānīm imaṃ vṛttāntaṃ śrutvā na jāne kiṃ pratipatsyata iti /
KSak_4.1:<6% ana -- yathāhaṃ paśyāmi tathā tasyānumataṃ bhavet /
KSak_4.1:<7% pri -- katham iva /
KSak_4.1:<8% ana -- guṇavate kanyakā pratipādanīyā ity ayaṃ tāvat prathamaḥ saṃkalpaḥ /
taṃ yadi daivam eva saṃpādayati nanv aprayāsena kṛtārtho gurujanaḥ /
KSak_4.1:<9% pri -- (puṣpabhājanaṃ vilokya)
sakhi avacitāni balikarmaparyāptāni kusumāni /p.122
KSak_4.1:<10% ana -- nanu sakhyāḥ śakuntalāyāḥ saubhāgyadevatārcanīyā /
KSak_4.1:<11% pri -- yujyate /
(iti tad eva karmābhinayataḥ)
KSak_4.1:<12% (nepathye)
KSak_4.1:<13% ayam ahaṃ bhoḥ /
KSak_4.1:<14% ana -- (karṇaṃ dattvā)
sakhi atithīnām iva niveditam /
KSak_4.1:<15% pri -- nanūṭajasaṃnihitā śakuntalā /
KSak_4.1:<1% ana -- adya punar hṛdayenāsaṃnihitā /
alam etāvadbhiḥ kusumaiḥ /
(iti prasthite) (nepathye)
KSak_4.1:<2% āḥ atithiparibhāvini --
* vicintayantī yam ananyamānasā
* tapodhanaṃ vetsi na mām upasthitam /
* smariṣyati tvāṃ na sa bodhito 'pi san
* kathāṃ pramattaḥ prathamaṃ kṛtām iva // KSak_4.1 //p.122
KSak_4.1:>2% pri -- hā dhig ghā dhik /
apriyam eva saṃvṛttam /
kasminn api pūjārhe 'parāddhā śūnyahṛdayā śakuntalā /
(puro 'valokya)
KSak_4.1:>3% na khalu yasmin kasminn api /
eṣa durvāsāḥ sulabhakopo maharṣiḥ /
tathā śaptvā vegabalotphullayā durvārayā gatyā pratinivṛttaḥ /
KSak_4.1:>4% ana -- ko 'nyo hutavahād dagdhuṃ prabhavati /
gaccha /
pādayoḥ praṇamya nivartaya enaṃ yāvad aham arghodakam upakalpayāmi /
KSak_4.1:>5% pri -- tathā (iti niṣkrāntā)
KSak_4.1:>6% ana -- (padāntare skhalitaṃ nirūpya)
aho āvegaskhalitayā gatyā prabhraṣṭaṃ mamāgrahastāt puṣpabhājanam /
(iti puṣpoccayaṃ rūpayati)
KSak_4.1:>7% (praviśya)
KSak_4.1:>8% pri -- sakhi prakṛtivakraḥ sa kasyānunayaṃ pratigṛhṇāti /
kim api punaḥ sānukrośaḥ kṛtaḥ /
KSak_4.1:>9% ana -- (sasmitam+tasmin bahv etad api / kathaya /
KSak_4.1:>10% pri -- yadā nivartituṃ necchati tadā vijñāpito mayā /
KSak_4.1:>11% bhagavan prathama iti prekṣyāvijñātatapaḥprabhāvasya duhitṛjanasya bhagavataiko 'parādho marṣayitavya iti /p.124
KSak_4.1:>12% ana -- tatas tataḥ /
 KSak_4.1:>13% pri -- tato na me vacanam anyathā+bhavitum arhati kiṃ tv abhijñānābharaṇadarśanena śāpo nivartiṣyata iti mantrayamāṇa evāntarhitaḥ 
KSak_4.1:>14% ana -- śakyam idānīm āśvasitum /
asti tena rājarṣiṇā saṃprasthitena svanāmadheyāṅkitam aṅgulīyakaṃ smaraṇīyam iti svayaṃ pinaddham /
tasmin svādhīnopāyā śakuntalā bhaviṣyati /
KSak_4.1:>15% pri -- sakhi ehi /
devakāryaṃ tāvad asyā nirvartayāvaḥ /
KSak_4.1:>16% (iti parikrāmataḥ)
KSak_4.1:>17% pri -- (vilokyānasūye paśya tāvat /
vāmahastopahitavadanā ālikhiteva priyasakhī /
bhartṛgatayā cintayātmānam api naiṣā vibhāvayati /
kiṃ punar āgantukam /
KSak_4.1:>18% ana -- priyaṃvade dvayor eva nau mukhe eṣa vṛttāntas tiṣṭhatu /
rakṣitavyā khalu prakṛtipelavā priyasakhī /
KSak_4.1:>19% pri -- ko nāma uṣṇodakena navamālikāṃ siñcati /
KSak_4.1:>20% (iti niṣkrānte)
KSak_4.1:>21% viṣkambhakaḥ /
KSak_4.1:>22% (tataḥ praviśati suptotthitaḥ śiṣyaḥ)
KSak_4.2:<1% śiṣya -- velopalakṣaṇārtham ādiṣṭo 'smi tatrabhavatā pravāsād upāvṛttena kāśyapena /
prakāśaṃ nirgatas tāvad avalokayāmi kiyad avaśiṣṭaṃ rajanyā iti /
(parikramyāvalokya ca)
hanta prabhātam / tathā hi /p.126
* yāty ekato 'staśikharaṃ patir oṣadhīnām
* āviṣkṛtāruṇapuraḥsara ekato 'rkaḥ /
* tejodvayasya yugapadvyasanodayābhyām
* loko niyamyata ivātmadaśāntareṣu // KSak_4.2 // api ca/
* antarhite śaśini saiva kumudvatī me
* vṛṣṭiṃ na nandayati saṃsmaraṇīyaśobhā /
* iṣṭapravāsajanitāny abalājanasya
* duḥkhāni nūnam atimātrasuduḥsahāni // KSak_4.3 //
KSak_4.3:>1% (praviśyāpaṭīkṣepeṇa)
KSak_4.3:>2% ana -- yady api nāma viṣayaparāṅmukhasya janasyaitan na viditaṃ tathāpi tena rājñā śakuntalāyām anāryam ācaritam /
KSak_4.3:>3% śiṣya -- yāvad upasthitā homavelāṃ gurave nivedayāmi /
KSak_4.3:>4% (iti niṣkrāntaḥ) p.128
KSak_4.3:>5% ana -- pratibuddhā api kiṃ kariṣyāmi /
na ma uciteṣv api nijakaraṇīyeṣu hastapādaṃ prasarati /
kāma idānīṃ sakāmo bhavatu yenāsatyasaṃdhe jane śuddhahṛdayā sakhī padaṃ kāritā /
athavā durvāsaḥ śāpa eṣa vikārayati /
KSak_4.3:>6% anyathā kathaṃ sa rājarṣis tādṛśāni mantrayitvaitāvataḥ kālasya lekhamātram api na visṛjati /
KSak_4.3:>7% tad ito 'bhijñānam aṅgulīyakaṃ tasya visṛjāvaḥ /
duḥkhaśīle tapasvijane ko 'bhyarthyatām /
 nanu sakhīgāmī doṣa iti vyavasitā api na pārayāmi pravāsapratinivṛttasya tātakāśyapasya duṣyantapariṇītām āpannasattvāṃ śakuntalāṃ nivedayitum 
itthaṃ gate 'smābhiḥ kiṃ karaṇīyam /
KSak_4.3:>8% (praviśya)
KSak_4.3:>9% pri -- (saharṣam)
sakhi tvarasva tvarasva śakuntalāyāḥ prasthānakautukaṃ nivartayitum /
KSak_4.3:>10% ana -- sakhi katham etat /p.230
KSak_4.3:>11% pri -- śṛṇu / idānīṃ sukhaśayitapṛcchikā śakuntalāsakāśaṃ gatāsmi /
KSak_4.3:>12% ana -- tatas tataḥ /
KSak_4.3:>13% pri -- tāvad enāṃ lajjāvanatamukhīṃ pariṣvajya tātapāśyapenaivam abhinanditam /
diṣṭyā dūmākulitadṛṣṭer api yajamānasya pāvaka evāhutiḥ patitā /
vatse suśiṣyaparidattā vidyeva aśocanīyāsi saṃvṛttā /
adyaiva ṛṣirakṣitāṃ tvāṃ bhartuḥ sakāśaṃ visarjayāmīti /
KSak_4.3:>14% ana -- atha kena sūcitas tātakāśyapasya vṛttāntaḥ /
KSak_4.3:>15% pri -- agniśaraṇaṃ praviṣṭasya śarīraṃ vinā chandomayyā vāṇyā /
KSak_4.3:>16% ana -- (savismayam) katham iva /
KSak_4.4:<1% pri -- (saṃskṛtam āśritya)
* duṣyantenāhitaṃ tejo dadhānāṃ bhūtaye bhuvaḥ /
* avehi tanayāṃ brahmann agnigarbhāṃ śamīm iva // KSak_4.4 //
KSak_4.4:>1% ana -- (priyaṃvadām āśliṣya)
sakhi priyaṃ me /
kiṃ tv adyaiva śakuntalā nīyata ity utkaṇṭhāsādhāraṇaṃ paritoṣam anubhavāmi /
KSak_4.4:>2% pri -- sakhi āvāṃ tāvad utkaṇṭhāṃ vinodayiṣyāvaḥ /
sā tapasvinī nirvṛtā bhavatu /p.132
KSak_4.4:>3% tena hy etasmiṃś cūtaśākhāvalambite nālikerasamudgaka etan nimittam eva kālāntarakṣamā nikṣiptā mayā kesaramālikā /
KSak_4.4:>4% tad imāṃ hastasaṃnihitāṃ kuru /
yāvad aham api tasyai mṛgarocanāṃ tīrthamṛttikāṃ durvākisalayānīti maṅgalasamālambhanāni viracayāmi /
KSak_4.4:>5% pri -- tathā kriyatām /
(anasūyā niṣkrāntā /
priyaṃvadā nāṭyena sumanaso gṛhṇāti)
KSak_4.4:>6% (nepathye)
gautami ādiśyantāṃ śārṅgaravamiśrāḥ śakuntalānayanāya /
KSak_4.4:>7% pri (karṇaṃ dattvā)
anasūye tvarasva tvarasva /
ete khalu hastināpuragāmina ṛṣayaḥ śabdāyyante /
KSak_4.4:>8% (praviśya samālambhanahastā)
KSak_4.4:>9% ana -- sakhi ehi /
gacchāvaḥ /
(iti parikrāmataḥ)
KSak_4.4:>10% pri -- (vilokya)
eṣā sūryodaya eva śikhāmajjitā pratīṣṭanīvārahastābhiḥ svastivācanikābhis tāpasībhir abhinandyamānā śakuntalā tiṣṭhati /
upasarpāva enām /
KSak_4.4:>11% (ity upasarpataḥ)
KSak_4.4:>12% (tataḥ praviśati yathoddiṣṭavyāpārā āsanasthā śakuntalā)
KSak_4.4:>13% tāpasīnām anyatamā -- (śakuntalāṃ prati)
jāte bhartur bahumānasūcakaṃ mahādevīśabdaṃ labhasva /p.134
KSak_4.4:>14% dvitīyā -- vatse vīraprasavinī bhava /
KSak_4.4:>15% tṛtīyā -- vatse bhartur bahumatā bhava /
KSak_4.4:>16% (ity āśiṣo dattvā gautamīvarjaṃ niṣkrāntāḥ)
KSak_4.4:>17% sakhyau -- (upasṛtya)
sakhi sukhamajjanaṃ te bhavatu /
KSak_4.4:>18% śaku -- svāgataṃ me sakhyoḥ /
ito niṣīdatam /
KSak_4.4:>19% ubhe (maṅgalapātrāṇy ādāya /
upaviśya) halā sajjā bhava /
yāvat te maṅgalasamālambhanaṃ viracayāvaḥ /
KSak_4.4:>20% śaku -- idam api bahu mantavyam /
durlabham idānīṃ me sakhīmaṇḍanaṃ bhaviṣyati /
(iti bāṣpaṃ visṛjati)
KSak_4.4:>21% ubhe -- sakhi ucitaṃ na te maṅgalakāle roditum /
KSak_4.4:>22% pri -- ābharaṇocitaṃ rūpam āśramasulabhaiḥ prasādhanair viprakāryate /
KSak_4.4:>23% (praviśyopāyanahastāv ṛṣikumārakau)
KSak_4.4:>24% ubhau -- idam alaṃkaraṇam /
alaṃkriyatām atrabhavatī /
KSak_4.4:>25% (sarvā vilokya vismitāḥ)
KSak_4.4:>26% gautamī -- vatsa nārada kuta etat / p.136
KSak_4.4:>27% prathamaḥ -- tātakāśyapaprabhāvāt /
KSak_4.4:>28% gautamī -- kiṃ mānasī siddhiḥ /
KSak_4.5:<1% dvitīyaḥ -- na khalu /
śrūyatām /
tatrabhavatā vayam ājñaptāḥ śakuntalāhetor vanaspatibhyaḥ kusumāny āhara iti /
tata idānīm
* kṣaumaṃ kenacid indupāṇḍu taruṇā māṅgalyam āviṣkṛtam
* niṣṭhyūtaś caraṇopabhogasulabho lākṣārasaḥ kenacit /
* anyebhyo vanadevatākaratalair āparvabhogotthitair
* dattāny ābharaṇāni tatkisalayodbhedapratidvandvibhiḥ // KSak_4.5 //
KSak_4.5:>29% priyaṃvadā -- (śakuntalāṃ vilokya)
halā anayābhyupapattyā sūcitā te bhartur gehe 'nubhavitavyā rājalakṣmīḥ /
KSak_4.5:>30% (śakuntalā vrīḍāṃ rūpayati)
KSak_4.5:>31% prathama -- gautama ehy ehi /
abhiṣekottīrṇāya kāśyapāya vanaspatisevāṃ nivedayāvaḥ /
KSak_4.5:>32% dvitīyaḥ -- tathā /
KSak_4.5:>33% (iti niṣkrāntau)
KSak_4.5:>34% sakhyau -- aye anupayuktabhūṣaṇo 'yaṃ janaḥ /
citrakarmaparicayenāṅgeṣu ta ābharaṇaviniyogaṃ kurvaḥ /
KSak_4.5:>35% śaku -- jāne vāṃ naipunam /
KSak_4.5:>36% (ubhe nāṭyenālaṃkrutaḥ)
KSak_4.5:>37% (tataḥ praviśati snānottīrṇaḥ kāśyapaḥ)/p.138
KSak_4.6:<1% kāśyaha --
* yāsyaty adya śakuntaleti hṛdayaṃ saṃspṛṣṭam utkaṇṭhayā
* kaṇṭhaḥ stambhitabāṣpavṛttikaluṣaś cintājaḍaṃ darśanam /
* vaiklavyaṃ mama tāvad īdṛśam idaṃ snehād araṇyaukasaḥ
* pīḍyante gṛhiṇaḥ kathaṃ nu tanayāviśleṣaduḥkhair navaiḥ // KSak_4.6 //
KSak_4.6:>1% (iti parikrāmani)
KSak_4.6:>2% sakhyau -- halā śakuntale avasitamaṇḍanāsi /
paridhatsva sāṃprataṃ kṣaumayugalam /
KSak_4.6:>3% (śakuntalotthāya paridhatte)
KSak_4.6:>4% gautamī -- jāte eṣa te ānandaparivāhiṇā cakṣuṣā pariṣvajamāna iva gurur upasthitaḥ /
ācāraṃ tāvat pratipadyasva /
KSak_4.7:<1% śaku -- (savrīḍam) tāta vande /
* kāśyapa -- vatse /
yayāter iva śarmiṣṭhā bhartur bahumatā bhava /
* sutaṃ tvam api saṃrājaṃ seva pūrum avāpnuhi // KSak_4.7 //
KSak_4.7:>5% gautamī -- bhagavān varaḥ khalv eṣaḥ / nāśīḥ /
KSak_4.7:>6% kāśyapa -- vatse itaḥ sadyo hutān agnīn pradakṣiṇīkuruṣva /
KSak_4.7:>7% (sarve parikrāmanti)
KSak_4.8:<1% kāśyapa -- (ṛkchandasāśāste)p.140
* amī vediṃ paritaḥ kḷptadhiṣṇyāḥ samidvantaḥ prāntasaṃstīrṇadarbhāḥ /
* apaghnanto duritaṃ havyagandhair vaitānās tvāṃ bahnayaḥ pāvayantu // KSak_4.8 //
KSak_4.8:>1% pratiṣṭhasvedānīm /
(sadṛṣṭikṣepam)
kva te śārṅgaravamiśrāḥ / (praviśya)
KSak_4.8:>2% śiṣya -- bhagavann ime smaḥ /
KSak_4.8:>3% kāśyapa -- bhaginyās te mārgam ādeśaya /
KSak_4.8:>4% śārṅgarava -- ita ito bhavatī /
(sarve parikrāmanti)
KSak_4.9:<1% kāśyapa -- bho bhoḥ saṃnihitās tapovanataravaḥ /
* pātuṃ na prathamaṃ vyavasyati jalaṃ yuṣmāsv apīteṣu yā
* nādatte priyamaṇḍanā api bhavatāṃ snehena yā pallavam /
* ādye vaḥ kusumaprasūtisamaye yasyā bhavaty utsavaḥ
* seyaṃ yāti śakuntalā patigṛhaṃ sarvair anujñāyatām // KSak_4.9 //
KSak_4.9:>5% (kokilaravaṃ sūcayitvā)p.142
* anumatagamanā śakuntalā tarubhir ayaṃ vanavāsabandhubhiḥ /
* paribhṛtavirutaṃ kalaṃ yathā prativacanīkṛtam ebhir īdṛśam // KSak_4.10 //
KSak_4.10:>1% (ākāśe)
* ramyāntaraḥ kamalinīharitaiḥ sarobhiś
* chāyādrumair niyamitārkamayūkhatāpaḥ /
* bhūyāt kuśeśayarajomṛdureṇur asyāḥ
* śāntānukūlapavanaś ca śivaś ca panthāḥ // KSak_4.11 //
KSak_4.11:>2% (sarve savismayam ākarṇayanti)
KSak_4.11:>3% gautamī -- jāte jñātijanasnigdhābhir anujñātagamanāsi tapovanadevatābhiḥ /
praṇama bhagavatīḥ /
KSak_4.11:>4% śaku -- (sapraṇāmaṃ parikramya /
janāntikam)
halā priyaṃvade āryaputradarśanotsukāyā apy āśramapadaṃ parityajantyā duḥkhena me caraṇau purataḥ pravartate /
KSak_4.12:<1% pri -- na kevalaṃ tapovanavirahakātarā sakhy eva /
tvayopasthitaviyogasya tapovanasya api tāvat samavasthā dṛśyate /p.144
* udgalitadarbhakavalā mṛgyaḥ parityaktanartanā mayūrāḥ /
* apasṛtapāṇḍupatrā muñcanty aśrūṇīva latāḥ // KSak_4.12 //
KSak_4.12:>1% śaku -- (smṛtvā)
tāta latābhaginīṃ vanajyotsnāṃ tāvad āmantrayiṣye /
KSak_4.12:>2% kāśyapa -- avaimi te tasyāṃ sodaryāsneham /
iyaṃ tāvad dakiṣiṇena /
KSak_4.12:>3% śaku -- (upetya latām āliṅgya)
vanajyotsne cūtasaṃgatā api māṃ pratyāliṅgetogatābhiḥ śākhābāhābhiḥ /
KSak_4.12:>4% adyaprabhṛti dūraparivartinī te khalu bhaviṣyāmi /
KSak_4.13:<1% kāśyapa --
* saṃkalpitaṃ prathamam eva mayā tavārthe
* bhartāram ātmasadṛśaṃ sukṛtair gatā tvam /
* cūtena saṃśritavatī navamālikeyam
* asyām ahaṃ tvayi ca saṃprati vītacintaḥ // KSak_4.13 //
KSak_4.13:>5% itaḥ panthānaṃ pratipadyasva /
KSak_4.13:>6% śaku -- (sakhyau prati)
halā eṣā dvayor yuvayor haste nikṣepaḥ /
KSak_4.13:>7% sakhyau -- ayaṃ janaḥ kasya haste samarpitaḥ /
(iti bāṣpaṃ viharataḥ)
KSak_4.13:>8% kāśyapa -- anasūye alaṃ ruditvā /
nanu bhavatībhyām eva sthirīkartavyā śakuntalā /p.146
 KSak_4.13:>9% śaku -- tāta eṣoṭajaparyantacāriṇī garbhamantharā mṛgavadhūr yadānaghaprasavā bhavati tadā mahyaṃ kam api priyanivedayitṛkaṃ 
KSak_4.13:>10% kāśyapa -- nedaṃ vismariṣyāmaḥ /
KSak_4.13:>11% śaku -- (gatibhaṅgaṃ rūpayitvā)
ko nu khalv eṣa nivasane me sajjate /
(iti parāvartate )
KSak_4.14:<1% kāśyapa --
* yasya tvayā vraṇaviropaṇam iṅgudīnām
* tailaṃ nyaṣicyata mukhe kuśasūcividdhe /
* śyāmākamuṣṭiparivardhitako jahāti
* so 'yaṃ na putrakṛtakaḥ padavīṃ mṛgas te // KSak_4.14 //
KSak_4.14:>1% śaku -- vatsa kiṃ sahavāsaparityāginīṃ mām anusarasi /
aciraprasūtayā jananyā vinā vardhita eva /
idānīm api mayā virahitaṃ tvāṃ tātaś cintayiṣyati /
nivartasva tāvat /
(iti rudatī prasthitā)
KSak_4.15:<1% kāśyapa --
* utpakṣmaṇor nayanayor uparuddhavṛttim
* bāṣpaṃ kuru sthiratayā viratānubandham /
* asminn alakṣitanatonnatabhūmibhāge
* mārge padāni khalu te viṣamībhavanti // KSak_4.15 //p.148
KSak_4.15:>2% śārṅgaravaḥ -- bhavagān /
odakāntaṃ snigdho jano 'nugantavya iti śrūyate /
KSak_4.15:>3% tad idaṃ sarastīram /
atra saṃdiśya pratigantum arhati /
KSak_4.15:>4% kāśyapa -- tena hīmāṃ kṣīravṛkṣachāyām āśrayāmaḥ /
KSak_4.15:>5% (sarve parikramya sthitāḥ )
KSak_4.15:>6% kāśyapa -- (ātmagatam)
kiṃ nu khalu tatrabhavato duṣyantasya yuktarūpam asmābhiḥ saṃdeṣṭavyam /
(iti cintayati)
KSak_4.15:>7% śaku -- (janāntikam) halā paśya /
nalinīpatrāntaritam api sahacaram apaśyanty āturā cakravākyy aṭati duṣkaram ahaṃ karomīti /
KSak_4.16:<1% ana -- sakhi maivaṃ mantrayasva /
* eṣā api priyeṇa vinā gamayati rajanīṃ viṣādadīrghatarām /
* gurv api virahaduḥkham āśābandhaḥ sāhayati // KSak_4.16 //
KSak_4.16:>1% kāśyapa -- śārṅgarava iti tvayā madvacanāt sa rājā śakuntalāṃ puraskṛtya vaktavyaḥ /p.150
KSak_4.16:>2% śārṅgarava -- ājñāpayatu bhagavān /
KSak_4.17:<1% kāśyapa --
* asmān sādhu vicintya saṃyamadhanān uccaiḥ kulaṃ cātmanas
* tvayy asyāḥ katham apy bāndhavakṛtāṃ snehapravṛttiṃ ca tām /
* sāmānyapratipattipūrvakam iyaṃ dāreṣu dṛśyā tvayā
* bhāgyāyattam ataḥ paraṃ na khalu tadvācyaṃ vadhūbandhubhiḥ // KSak_4.17 //
KSak_4.17:>3% śārṅgarava -- gṛhītaḥ saṃdeśaḥ /
KSak_4.17:>4% kāśyapa -- vatse tvam idānīm anuśāsanīyāsi /
vanaukaso 'pi santo laukikajñā vayam /
KSak_4.17:>5% śārṅgarā -- na khalu dhimatāṃ kaścid aviṣayo nāma /
KSak_4.18:<1% kāśyapa -- sā tvam itaḥ patikulaṃ prāpya --
* śuśrūṣasva gurūn kuru priyasakhīvṛttiṃ sapatnījane
* bhartṛviprakṛtā api roṣaṇatayā mā sma pratīpaṃ gamaḥ /
* bhūyiṣṭhaṃ bhava dakṣiṇā parijane bhāgyeṣv anutsekinī
* yānty evaṃ gṛhiṇīpadaṃ yuvatayo vāmāḥ kulasyādhayaḥ // KSak_4.18 //
KSak_4.18:>1% kathaṃ vā gautamī manyate /
KSak_4.18:>2% gau -- etāvān vadhhūjanasyopadeśaḥ /
jāte etat khalu sarvam avadhāraya / p.152
KSak_4.18:>3% kāśyapa -- vatse pariṣvajasva māṃ sakhījanaṃ ca /
KSak_4.18:>4% śaku -- tāta ita eva kiṃ priyaṃvadānasūye sakhyau nivartiṣyete /
KSak_4.18:>5% kāśyapa -- vatse ime api pradeye /
na yuktam anayos tatra gantum /
tvayā saha gautamī yāsyati /
KSak_4.18:>6% śaku -- (pitaram āśliṣya)
katham idānīṃ tātasyāṅkāt paribhraṣṭā malayataṭonmūlitā candanalateva deśāntare jīvitaṃ dhārayiṣyāmi /
KSak_4.19:<1% kāśyapa -- vatse kim evaṃ kātarāsi /
* abhijanavato bhartuḥ ślāghye sthitā gṛhiṇīpade
* vibhavagurubhiḥ kṛtyais tasya pratikṣaṇam ākulā /
* tanayam acirāt prācīvārkaṃ prasūya ca pāvanam
* mama virahajāṃ na tvaṃ vatse śucaṃ gaṇayiṣyāmi // KSak_4.19 //
KSak_4.19:>7% (śakuntalā pitḥ pādayoḥ patati)
KSak_4.19:>8% kāśyapa -- yad icchāmi te tad astu /
KSak_4.19:>9% śaku -- (sakhyāv upetya)
halā dve api māṃ samam eva pariṣvajethām /
KSak_4.19:>10% sakhyau -- (tathā kṛtvā)
sakhi yadi nāma sa rājā pratyabhijñānamantharo bhavet tatas tasmāy idam ātmanāmadheyāṅkitam aṅgulīyakaṃ darśaya /p.154
KSak_4.19:>11% śaku -- anena saṃdehena vām ākampitāsmi /
KSak_4.19:>12% sakhyau -- mā bhaiṣīḥ /
atisnehaḥ pāpaśaṅkī /
KSak_4.19:>13% śārṅgarava -- yugāntaram ārūḍhaḥ savitā /
tvvaratām atrabhavatī /
KSak_4.19:>14% śaku -- (āśramābhimukhī sthitavā)
tāta kadā nu bhūyas tapovanaṃ prekṣiṣye /
KSak_4./20:<1% kāśyapa -- śrūyatām /
* bhūtvā cirāya caturantamahīsapatnī
* dauṣyantim apratirathaṃ tanayaṃ niveśya /
* bhartrā tadarpitakuṭumbabhareṇa sārdham
* śānte kariṣyasi padaṃ punar āśrame 'smin // KSak_4./20 //
KSak_4.20:>1% gautamī -- jāte parihīyate gamanavelā /
nivartaya pitaram /
athavā cireṇa api punaḥ punar eṣaivaṃ mantrayiṣyate /
nivartatāṃ bhavān /
KSak_4.20:>2% kāśyapa -- vatse uparudhyate tapo 'nuṣṭhānam /
KSak_4.20:>3% śaku -- (bhūyaḥ pitaram āśliṣya+tapaścaraṇapīḍitaṃ tātaśarīram /
tan mātimātraṃ mama kṛta utkaṇṭhasva /
KSak_4.21:<1% kāśyapa -- (saniḥśvāsam)
* śamam eṣyati mama śokaḥ kathaṃ nu vatse tvayā racitapūrvam /
* uṭajadvāravirūḍhaṃ nīvārabaliṃ vilokayataḥ // KSak_4.21 //
KSak_4.21:>4% gaccha / śivās te panthānaḥ santu /
KSak_4.21:>5% (niṣkrāntā śakuntalā sahayāyinaś ca)
KSak_4.21:>6% sakhyau -- (śakuntalāṃ vilokya)
hā dhig ghā dhik /
antarhitā śakuntalā vanarājyā /p.156
KSak_4.21:>7% kāśyapa -- (saniḥśvāsam)
anasūye gatavatī vāṃ sahacāriṇī /
nigṛhya śokam anugacchataṃ māṃ prasthitam /
KSak_4.21:>8% ubhe -- tāta śakuntalāvirahitaṃ śūnyam iva tapovanaṃ kathaṃ praviśāvaḥ /
KSak_4.22:<1% kāśyapa -- snehavṛttir evaṃ darśinī /
(savimarśaṃ parikramya)
hanta bhoḥ śakuntalāṃ patikulaṃ visṛjya labdham idānīṃ svāsthyam / kutaḥ /
* artho hi kanyā parakīya eva tām adya saṃpreṣya parigrahītuḥ /
* jāto mamāyaṃ viśadaḥ prakāmaṃ pratyarpitanyāsa ivāntarātmā // KSak_4.22 //
KSak_4.22:>1% (iti niṣkrāntāḥ sarve)
iti caturtho 'ṅkaḥ / p.158 **************************************************************************
pañcamo 'ṅkaḥ /
KSak_5.1:<1% (tataḥ praviśaty āsanasho rājā vidūṣakaś ca)
KSak_5.1:<2% vidu -- (karṇaṃ dattvā)
bho vayasya saṃgītaśālāntare 'vadhānaṃ dehi /
KSak_5.1:<3% kalaviśuddhāyā gīteḥ svarasaṃyogaḥ śrūyate /
jāne tatrabhavatī haṃsapadikā varṇaparicayaṃ karotīti /
KSak_5.1:<1% rājā -- tūṣṇīṃ bhava /
yāvad ākarṇayāmi /
(ākāśe gīyate)
* abhinavamadhulolupas tvaṃ tathā paricumbya cūtamañjarīm /
* kamalavasatimātranirvṛto madhukara vismṛto 'sy enāṃ katham // KSak_5.1 //
KSak_5.1:>2% rājā -- aho rāgaparivāhiṇī gītiḥ /
KSak_5.1:>3% vidu -- kiṃ tāvad gītyā avagato 'kṣarārthaḥ /
KSak_5.1:>4% rā -- (smitaṃ kṛtvā)
sakṛtkṛtapraṇayo 'yaṃ janaḥ /
tad asyā devīṃ vasumatīm antareṇa mahad upālambhanaṃ gato 'smi /
sakhe mādhavya madvacanād ucyatāṃ haṃsapadikā /
nipuṇam upālabdhāḥ sma iti /
KSak_5.1:>5% vidu -- yad bhavān ājñāpayati /
(utthāya+bho vayasya gṛhītasya tayā parakīyair hastaiḥ śikhaṇḍake tāḍyamānasyāpsarasā vītarāgasyeva nāstīdānīṃ me mokṣaḥ /
KSak_5.1:>6% rā gaccha /
nāgarikavṛttyā saṃjñāpayainām /
KSak_5.1:>7% vidu -- kā gatiḥ /
(iti niṣkrāntāḥ)
KSak_5.2:<1% rā -- (ātmagatam)
kiṃ nu khalu gītam evaṃ vidhārtham ākarṇyeṣṭajanavirahād ṛte 'pi balavadutkaṇṭhito 'smi / athavā /
* ramyāṇi vīkṣya madhurāṃś ca niśamya śabdān paryutsuko bhavati yat sukhito 'pi jantuḥ /
* tac cetasā smarati nūnam abodhapūrvaṃ bhāvasthirāṇi jananāntarasauhṛdāni // KSak_5.2 //
KSak_5.2:>1% (iti paryākulas tiṣṭhati)p.160
KSak_5.2:>2% (tataḥ praviśati kañcukī)
KSak_5.3:<1% kañcukī -- aho nu khalv īdṛśīm avasthāṃ pratipanno 'smi /
* ācāra ity avahitena mayā gṛhītā
* yā vetrayaṣṭir avarodhagṛheṣu rājñaḥ /
* kāle gate bahutithe mama saiva jātā
* prasthānaviklavagater avalambanārthā // KSak_5.3 //
KSak_5.3:>3% bho kāmaṃ dharmakāryam anatipātyaṃ devasya /
tathāpīdānīm eva dharmāsanād utthitāya punar uparodhakāri kaṇvaśiṣyāgamanam asmai notsahe nivedayitum /
athavāviśramo 'yaṃ lokatantrādhikāraḥ / kutaḥ /
* bhānuḥ sakṛd yuktaturaṅga eva rātriṃ divaṃ gandhavahaḥ prayāti /
* śeṣaḥ sadā evāhitabhūmibhāraḥ ṣaṣṭhāṃśavṛtter api dharma eṣaḥ // KSak_5.4 //
KSak_5.4:>1% yāvan niyogam anutiṣṭhāmi /
(parikramyāvalokya ca) eṣa devaḥ --
* prajāḥ prajāḥ svā iva tantrayitvā
* niṣevate śrāntamanā viviktam /
* yūthāni saṃcārya raviprataptaḥ
* śītaṃ divā sthānam iva dvipendraḥ // KSak_5.5 //
KSak_5.5:>2% (upagamya)
jayatu jayatu devaḥ /
ete khalu himagirer upatyakāraṇyavāsinaḥ kāśyapasaṃdeśam ādāya sastrīkās tapasvinaḥ saṃprāptāḥ /
śrutvā devaḥ pramāṇam /p.162
KSak_5.5:>3% rā -- (sādaram)
kiṃ kāśyapasaṃdeśahāriṇaḥ /
KSak_5.5:>4% kañcukī -- atha kim /
KSak_5.5:>5% rā -- tena hi madvacanād vijñāpyatām upādhyāha somarātaḥ /
amūn āśramavāsinaḥ śrautena vidhinā satkṛtya svayam eva praveśayitum arhasīti /
aham apy atra tapasvidarśanocite pradeśe sthitaḥ pratipālayāmi /
KSak_5.5:>6% kañcukī -- yad ājñāpayati devaḥ (iti niṣkrāntaḥ)
KSak_5.5:>7% rā -- (utthāya)
vetravati agniśaraṇamārgam ādeśaya /
KSak_5.5:>8% pratihārī -- ita ito devaḥ /
KSak_5.6:<1% rā -- (parikrāmati /
adhikārakhedaṃ nirūpya)
sarvaḥ prārthitam artham adhigamya sukhī saṃpadyate jantuḥ /
rājñāṃ tu caritārthatā duḥkhottaraiva /
* autsukyamātram avasāyayati pratiṣṭhā
* kliśnāti labdhaparipālanavṛttir eva /
* nātiśramāpanayanāya yathā śramāya
* rājyaṃ svahastadhṛtadaṇḍam ivātapatram //
KSak_5.6 // (nepathye)
KSak_5.7:<1% vaitālikau -- vijayatāṃ devaḥ /
* prathamaḥ -- svasukhanirabhilāṣaḥ khidyase lokahetoḥ
* pratidinam athavā te vṛttir evaṃ vidhaiva /
* anubhavati hi mūrdhnā padapa tīvram uṣṇam
* śamayati paritāpaṃ chāyayā saṃśritānām // KSak_5.7 //
KSak_5.8:<1% dvitīyaḥ --
* niyamayasi vimārgaprasthitān āttadaṇḍaḥ
* praśamayasi vivādaṃ kalpase rakṣaṇāya /
* atanuṣu vibhaveṣu jñātayaḥ santu nāma
* tvayi tu parisamāptaṃ bandhukṛtya prajānām // KSak_5.8 //p.166
KSak_5.8:>1% rājā -- ete klāntamanasaḥ punar navīkṛtāḥ smaḥ /
(iti parikrāmati)
KSak_5.8:>2% pratihārī -- eṣa abhinavasaṃmārjanasaśrīkaḥ saṃnihitahomadhenur agniśaraṇālindaḥ /
ārohatu devaḥ /
KSak_5.9:<1% rā -- (āruhya parijanāṃsāvalambī tiṣṭhati)
vetravati kim uddiśya bhagavatā kāśyapena matsakāśam ṛṣayaḥ preṣitāḥ syuḥ /
* kiṃ tāvad vratinām upoḍhatapasāṃ vighnais tapo dūṣitam
* dharmāraṇyacareṣu kenacid uta prāṇiṣv asacceṣṭitam /
* āhosvit prasavo mamāpacaritair viṣṭambhito vīrudhām
* ity ārūḍhabahupratarkam aparicchedākulaṃ me manaḥ // KSak_5.9 //
KSak_5.9:>3% pratihārī -- sucaritanandina ṛṣayo devaṃ sabhājayitum āgatā iti tarkayāmi /
KSak_5.9:>4% (tataḥ praviśanti gautamī sahitāḥ śakuntalāṃ puraskṛtya munayaḥ /
puraś caiṣāṃ kañcukī purohitaś ca)
KSak_5.9:>5% kañcukī -- ita ito bhavantaḥ /
KSak_5.10:<1% śārṅgarava -- śāradvata /p.168
* mahābhāgaḥ kāmaṃ narapatir abhinnasthitir asau
* na kaścid varṇānām apatham apakṛṣṭo 'pi bhajate /
* tathāpīdaṃ śaśvatparicitaviviktena manasā /
* janākīrṇaṃ manye hutavahaparītaṃ gṛham iva // KSak_5.10 //
KSak_5.11:<1% śāradvata -- sthāne bhavān purapraveśād itthaṃ bhūtaḥ saṃvṛttaḥ / aham api
* abhyaktam api snātaḥ śucir aśucim iva prabuddha iva suptam /
* baddham iva svairagatir janam iha sukhasaṅginam avaimi // KSak_5.11 //
KSak_5.11:>1% śaku -- (nimittaṃ sūcayitvā)
aho kiṃ me vāmetaran nayanaṃ visphurati /
KSak_5.11:>2% gautamī -- jāte pratihatam amaṅgalam /
sukhāni te bhartṛkuladevatā vitarantu (iti parikrāmati)
 KSak_5.11:>3% purohita -- (rājānaṃ nirdiśya+bho bhos tapasvinaḥ asāv atrabhavān varṇāśramāṇāṃ rakṣitā prāg eva muktāsano vaḥ pratipālayati 
paśyata enam /
KSak_5.12:<1% śārṅgarava -- bho mahābrāhmaṇa kāmam etad abhinandanīyaṃ tathāpi vayam atra madhyasthāḥ / kutaḥ (p.170)
* bhavanti naṃrās taravaḥ phalāgamair navāmbubhir dūravilambino ghanāḥ /
* anuddhatāḥ satpuruṣāḥ samṛddhibhiḥ svabhāva evaiṣa paropakāriṇām // KSak_5.12 //
KSak_5.12:>1% pratīhārī -- deva prasannamukhavarṇā dṛśyante /
jānāmi viśrabdhakāryā ṛṣayaḥ /
KSak_5.13:<1% rājā -- (śakuntalāṃ dṛṣṭvā)
athātra bhavatī --
* kā svid avaguṇṭhanavatī nātiparisphuṭaśarīralāvaṇyā /
* madhye tapodhanānāṃ kisalayam iva pāṇḍupatrāṇām // KSak_5.13 //
KSak_5.13:>2% pratīhārī -- deva kutūhalagarbhaḥ prahito na me tarkaḥ prasarati /
nanu darśanīyā punar asyā ākṛtir lakṣyate /
KSak_5.13:>3% rājā -- bhavatu /
anirvarṇanīyaṃ parakalatram /
KSak_5.13:>4% śaku -- (hastam urasi kṛtvā /
ātmagatam) hṛdaya kim evaṃ vepase /
āryaputrasya bhāvam avadhārya dhīraṃ tāvad bhava /p.172
KSak_5.13:>5% purohita -- (puro gatvā)
ete vidhivad arcitās tapasvinaḥ /
kaścid eṣām upādhyāyasaṃdeśaḥ /
taṃ devaḥ śrotum arhati /
KSak_5.13:>6% rājā avahito 'smi /
KSak_5.13:>7% ṛṣayaḥ -- (hastān udyamya)
vijayasva rājan /
KSak_5.13:>8% rā -- sarvān abhivādaye /
KSak_5.13:>9% ṛṣayaḥ -- iṣṭena yujyasva /
KSak_5.13:>10% rā -- api nirvighnatapaso munayaḥ /
KSak_5.14:<1% ṛṣayaḥ --
* kuto dharmakriyāvighnaḥ satāṃ rakṣitari tvayi /
* tamas tapati dharmāṃśau katham āvir bhaviṣyati // KSak_5.14 //
KSak_5.14:>1% rā -- arthavān khalu me rājaśabdaḥ /
atha bhagavāṃl lokānugrahāya kuśalī kāśyapaḥ /
KSak_5.14:>2% śārṅgaravaḥ -- svādhīnakuśalāḥ siddhimantaḥ /
sa bhavantam anāmayapraśnapūrvakam idam āha /
KSak_5.14:>3% rā -- kim ājñāpayati bhagavān /
KSak_5.15:<1% śā -- yan mithaḥsamayād imāṃ madīyāṃ duhitaraṃ bhavān upāyaṃsta tan mayā prītimatā yuvayor anujñātam / kutaḥ
* tvam arhatāṃ prāgrasaraḥ smṛto 'si naḥ
* śakuntalā mūrtimatī ca satkriyā /
* samānayaṃs tulyaguṇaṃ vadhūvaram
* cirasya vācyaṃ na gataḥ prajāpatiḥ // KSak_5.15 //
KSak_5.15:>4% tad idānīm āpannasattveyaṃ pratigṛhyatāṃ sahadharmacaraṇāyeti /
KSak_5.16:<1% gautamī -- ārya kim api vaktukāmāsmi /
na me vacanāvasaro 'sti /
katham iti /p.174
* nāpekṣito gurujano 'nayā tvayā pṛṣṭo na bandhujanaḥ /
* ekaikasminn eva carite bhaṇāmi kim ekaikam // KSak_5.16 //
KSak_5.16:>1% śaku -- (ātmagatam)
kiṃ nu khalv āryaputro bhaṇati /
KSak_5.16:>2% rā -- kim idam upanyastam /
KSak_5.16:>3% śaku -- (ātmagatam)
pāvakaḥ khalu vacanopanyāsaḥ /
KSak_5.17:<1% śā -- katham idaṃ nāma /
bhavanta eva sutarāṃ lokavṛttāntaniṣṇātāḥ /
* satīm api jñātikulaikasaṃśrayām
* jano 'nyathā bhartṛmatīṃ viśaṅkate /
* ataḥ samīpe pariṇetur iṣyate /
* priyāpriyā vā pramadā svabandhubhiḥ // KSak_5.17 //
KSak_5.17:>4% rā -- kim atrabhavatī mayā pariṇītapūrvā /
KSak_5.17:>5% śaku -- (saviṣādam)
hṛdaya sāṃprataṃ te āśaṅkā /
KSak_5.18:<1% śā -- kiṃ kṛtakāryadveṣo dharmaṃ prati vimukhatā kṛtāvajñā /
KSak_5.18:<2% rā -- kuto 'yam asatkalpanāpraśnaḥ /
* mūrchanty amī vikārāḥ prāyeṇaiśvaryamatteṣu // KSak_5.18 //
KSak_5.18:>1% rā -- viśeṣeṇādhikṣipto 'smi /p.176
KSak_5.18:>2% gautamī -- jāte muhhūrtaṃ mā lajjasva /
apaneṣyāmi tāvat te 'vaguṇṭhanam /
tatas tvāṃ bhartābhijñāsyati /
KSak_5.19:<1% rā -- (śakuntalāṃ nirvarṇya / ātmagatam)
* idam upanatam evaṃ rūpam akliṣṭakānti
* prathamaparigṛhītaṃ syān na vety avyavasyan /
* bhramara iva vibhāte kundam antastuṣāram
* na ca khalu parobhoktuṃ nāpi śaknomi hātum // KSak_5.19 //
KSak_5.19:>3% (iti vicārayan sthitaḥ)
KSak_5.19:>4% pratīhārī -- (svagatam)
aho dharmāpekṣitā bhartuḥ /
īdṛśaṃ nāma sukhopanataṃ rūpaṃ dṛṣṭā ko 'nyo vicārayati /
KSak_5.19:>5% śā -- bho rājan kim iti joṣam āsyate /
KSak_5.19:>6% rā -- bhos tapodhanāḥ cintayann api na khalu svīkaraṇam atrabhavatyāḥ smarāmi /
tat katham imām abhivyaktasattvalakṣaṇāṃ pratyātmānaṃ kṣetriṇam aśaṅkamānaḥ pratipatsye /
KSak_5.19:>7% śakuntalā -- (apavārya)
āryasya pariṇaya eva saṃdehaḥ /
kuta idānīṃ me dūrādhirohiṇy āśā /p.178
KSak_5./20:<1% śār -- mā tāvat /
* kṛtābhimarśām anumanyamānaḥ sutāṃ tvayā nāma munir vimānyaḥ /
* muṣṭaṃ pratigrāhayatā svam arthaṃ pātrīkṛto dasyur ivāsi yena // KSak_5./20 //
KSak_5.20:>1% śāradvata -- śārṅgarava vimara tvam idānīm /
śakuntale vaktavyam uktam asmābhiḥ /
so 'yam atrabhavān evam āha /
dīyatām asmai pratyayaprativacanam /
KSak_5.20:>2% śaku -- (apavārya)
idam avasthhāntaraṃ gate tādṛśe 'nurāge kiṃ vā smāritena /
ātmedānīṃ me śocanīya iti vyavasitam etat / (prakāśam)
 KSak_5.20:>3% paurava yuktaṃ nāma te tathā purāśramapade svabhāvottānahṛdayam imaṃ janaṃ samayapūrvaṃ pratārya sāṃpratam īdṛśair akṣaraiḥ pratyākhyātum 
KSak_5.21:<1% rājā -- (karṇau vidhāya)
śāntaṃ pāpam /
* vyapadeśam āvilayituṃ kim īhase janam imam a pātayitum /
* kūlaṃ kaṣā iva sindhuḥ prasannam ambhas taṭataruṃ ca // KSak_5.21 //
KSak_5.21:>4% śaku -- bhavatu /
yadi paramārthataḥ paraparigrahaśaṅkinā tvayaivaṃ pravṛttaṃ tad+abhijñānenānena tavāśaṅkām apaneṣyāmi /
KSak_5.21:>5% rājā -- udāraḥ kalpaḥ /
KSak_5.21:>6% śaku -- (mudrāsthānaṃ parāmṛśya)
hā dhig ghā dhik /
aṅgulīyakaśūnyā me 'ṅguliḥ /
(iti saviṣādaṃ gautamīm avekṣate)
KSak_5.21:>7% gautamī nūnaṃ te śakrāvatārābhyantare śacītīrthasalilaṃ vandamānāyāḥ prabhraṣṭam aṅgulīyakam /p.182
KSak_5.21:>8% rājā -- (sasmitam)
idaṃ tat pratyutpannamati straiṇam iti yad ucyate /
KSak_5.21:>9% śaku -- atra tāvad vidhinā darśitaṃ prabhutvam /
KSak_5.21:>10% rājā -- śrotavyam idānīṃ saṃvṛttam /
KSak_5.21:>11% śaku -- nanv ekasmin divase navamālikāmaṇḍape nalinīpatrabhājanagatam udakaṃ tava haste saṃnihitam āsīt /
KSak_5.21:>12% rājā -- śṛṇumas tāvat /
KSak_5.21:>13% śaku -- tatkṣaṇe sa me putrakṛtako dīrghāpāṅgo nāma mṛgapotaka upasthitaḥ /
KSak_5.21:>14% tvayāyaṃ tāvat prathamaṃ pibatv ity anukampinopacchandita udakena /
na punas te 'paricayād hastābhyāsam upagataḥ /
paścāt tasminn eva mayā gṛhīte salile 'nena kṛtaḥ praṇayaḥ /
tadā tvam itthaṃ prahasito 'si /
sarvaḥ sagandheṣu viśvasiti /
dvāv apy atrāraṇyakāv iti /p.184
KSak_5.21:>15% rājā -- evam ādibhir ātmakāryanirvartinīnām anṛtamayavān madhubhir ākṛṣyate viṣayiṇaḥ /
KSak_5.21:>16% gautamī -- mahābhāga nārhasy evaṃ mantrayitum /
tapovanasaṃvardhito 'nabhijño 'yaṃ janaḥ kaitavasya /
KSak_5.22:<1% rājā -- tāpasavṛddhe /
* strīṇām aśikṣitapaṭutvam amānuṣīṣu
* saṃdṛśyate kim uta yāḥ pratibodhavatyaḥ /
* prāgantarikṣagamanās tvam apatyajātam
* anyair dvijaiḥ parabhṛtāḥ khalu poṣayanti // KSak_5.22 //
KSak_5.22:>1% śaku -- (saroṣam+anārya ātmano hṛdayānumānena prekṣase /
ka idānīm anyo dharmakañcukapraveśinas tṛṇachannakūpopamasya tavānukṛtiṃ pratipatsyate /
KSak_5.23:<1% rājā -- (ātmagatam)
saṃdigdhabuddhim āṃ kurvann akaitava ivāsyāḥ kopo lakṣyate /
tathā hy anayā --
* mayy eva vismaraṇadāruṇacittavṛttau
* vṛttaṃ rahaḥ praṇayam apratipadyamāne /
* bhedād bhruvoḥ kuṭilayor atilohitākṣyā
* bhagnaṃ śarāsanam ivātiruṣā smarasya // KSak_5.23 //
KSak_5.23:>2% (prakāśam)
bhadre prathitaṃ duṣyantasya caritam /
tathāpīdaṃ na dṛśyate /p.186
 KSak_5.23:>3% śaku -- suṣṭhu tāvad atra svacchandacāriṇī kṛtāsmi yāham asya puruvaṃśapratyayena mukhamadhor hṛdayaviṣasya hastābhyāsam upagatā 
KSak_5.24:<1% śārṅgarava -- ittham ātmakṛtaṃ cāpalaṃ dahati /
* ataḥ parīkṣya kartavyaṃ viśeṣāt saṃgataṃ rahaḥ /
* ajñātahṛdayeṣv evaṃ vairībhavati sauhṛdam // KSak_5.24 //
KSak_5.24:>1% rājā -- ayi bhoḥ kim atrabhavatīpratyayād evāsmān saṃyutadoṣākṣaraiḥ kṣiṇutha /
KSak_5.25:<1% śārṅg --(sāsūyam)
śrutaṃ bhavadbhir adharottaram /
* ā janmanaḥ śāṭhyam aśikṣito yas tasyāpramāṇaṃ vacanaṃ janasya /
* parātisaṃdhānam adhīyate yair vidyeti te santu kilāptavācaḥ // KSak_5.25 //p.188
KSak_5.25:>2% rājā -- bhoḥ satyavādinn abhyupagataṃ tāvad asmābhir evam /
kiṃ punar imām atisaṃdhāya labhyate /
KSak_5.25:>3% śārṅg -- vinipātaḥ /
KSak_5.25:>4% rājā -- vinipātaḥ pauravaiḥ prārthyata iti na śraddheyam etat /
KSak_5.26:<1% śārad -- śārṅgarava kim uttareṇa /
anuṣṭhito guroḥ saṃdeśaḥ /
pratinivartāmahe vayam /
(rājānaṃ prati)
* tad eṣā bhavataḥ kāntā tyaja vaināṃ gṛhāṇa vā /
* upapannā hi dāreṣu prabhutā sarvatomukhī // KSak_5.26 //
KSak_5.26:>1% gautami gacchāgrataḥ /
(iti prasthitāḥ)
KSak_5.26:>2% śaku -- katham anena kitavena vipralabdhāsmi /
yūyam api māṃ parityajatha /
(ity anupratiṣṭhate)
KSak_5.26:>3% gautamī -- (sthitvā)
vatsa śārṅgarava anugacchatīyaṃ khalu naḥ karuṇaparidevinī śakuntalā /
pratyādeśaparuṣe bhartari kiṃ vā me putrikā karotu /p.190
KSak_5.26:>4% śārṅg -- (saroṣaṃ nivṛtya)
kiṃ purobhāge svātantryam avalambase /
(śakuntalā bhītā vepate)
KSak_5.27:<1% śārṅg -- śakutale /
* yadi yathā vadati kṣitipas tathā
* tvam asi kiṃ pitur utkulayā tvayā /
* atha tu vetsi śuci vratam ātmanaḥ
* patikule tava dāsyam api kṣamam // KSak_5.27 //
KSak_5.27:>5% tiṣṭha / sādhayāmo vayam /
KSak_5.28:<1% rājā -- bhos tapasvin kim atrabhavatīṃ vipralabhase /
* kumudāny eva śaśāṅkaḥ savitā bodhayati paṅkajāny eva /
* vaśināṃ hi paraparigrahasaṃśleṣaparāṅmukhī vṛttiḥ // KSak_5.28 //
KSak_5.28:>1% śārṅg -- yadā tu pūrvavṛttam anyasaṅgād vismṛto bhavāṃs tadā katham adharmabhīruḥ /
KSak_5.29:<1% rājā -- bhavantam evātra gurulāghavaṃ pṛcchāmi /
* mūḍhaḥ syām aham eṣā vā vaden mithyeti saṃśaye /
* dāratyāgī bhavāmy āho parastrīsparśapāṃsulaḥ // KSak_5.29 //
KSak_5.29:>2% purohita -- (vicārya)
yadi tāvad evaṃ kriyatām /
KSak_5.29:>3% rājā -- anuśāstu māṃ bhavān /
KSak_5.29:>4% purohita -- atrabhavatī tavad āprasavād asmadgṛhe tiṣṭhatu /
kuta idam ucyata iti cet /
tvaṃ sādhubhir ādiṣṭapūrvaḥ prathamam eva cakravartinaṃ putraṃ janayiṣyasīti /
sa cen munidauhitras tallakṣaṇopapanno bhaviṣyati abhinandya śuddhāntam enāṃ praveśayiṣyati /
viparyaye tu pitur asyāḥ samīpanayanam avasthitam eva /
KSak_5.29:>5% rājā -- yathā gurubhyo rocate /
KSak_5.29:>6% purohita -- vatse anugaccha mām /
KSak_5.29:>7% śaku -- bhagāti vasudhe dehi me vivaram /
(iti rudatī prasthitā /
niṣkrāntā saha purodhasā tapasvibhiś ca)
KSak_5.29:>8% (rājā śāpavyavahitasmṛtiḥ śakuntalāgatam eva cintayati)
KSak_5.29:>9% (nepathye)
āścaryam āścaryam /
KSak_5.29:>10% rājā -- (ākarṇya)
kiṃ nu khalu syāt /
KSak_5.29:>11% (praviśya)
purohita -- (savismayam)
deva adbhutaṃ khalu saṃvṛttam /
KSak_5.29:>12% rājā -- kim iva /
KSak_5.29:>13% purohita -- deva parāvṛtteṣu kaṇvaśiṣyeṣu --
KSak_5.29:>14% sā nindanī svāni bhāgyāni bālā bāhūtkṣepaṃ krandituṃ ca pravṛttā /
KSak_5.29:>15% rājā -- kiṃ ca /
KSak_5.30:<1% purohita --
* strīsaṃsthānaṃ cāpsaras tīrtham ārād utkṣipyaināṃ jyotir ekaṃ jagāma // KSak_5.30 //
KSak_5.30:>1% (sarve vismayaṃ rūpayanti)
KSak_5.30:>2% rājā -- bhagavan prāg api so 'smābhir arthaḥ pratyādiṣṭa eva /
kiṃ vṛthā tarkeṇānviṣyate /
viśrāmyatu bhavān /
KSak_5.30:>3% purohita -- (vilokya)
vijayasva (iti niṣkrāntaḥ)p.194
KSak_5.30:>4% rājā -- vetravati paryākulo 'smi /
śayanabhūmimārgam ādeśaya /
KSak_5.30:>5% pratīhārī -- ita ito devaḥ (iti prasthitaḥ)
KSak_5.31:<1% rājā --
* kāmaṃ pratyādiṣṭāṃ smarāmi na parigrahaṃ munes tanayām /
* balavat tu dūyamānaṃ pratyāyayatīva māṃ hṛdayam // KSak_5.31 //
KSak_5.31:>6% (iti niṣkrāntāḥ sarve)
pañcamo 'ṅkaḥ / **************************************************************************
ṣaṣṭho 'ṅkaḥ /
KSak_6.1:<1% (tataḥ praviśati nāgarikaḥ śyālaḥ paścād baddhaṃ puruṣam ādāya rakṣiṇau ca)
KSak_6.1:<2% rakṣiṇau -- (puruṣaṃ tāḍaitvā)
are kumbhīraka kathaya kutra tvayaitan maṇibandhanotkīrṇanāmadheyaṃ rājakīyam aṅgulīyakaṃ samāsāditam /
KSak_6.1:<3% puruṣaḥ -- (bhītināṭitakena)
prasīdantu bhāvamiśrāḥ /
nāham īdṛśakarmakārī /
KSak_6.1:<4% prathamaḥ -- kiṃ śobhano brāhmaṇa iti kṛtvā (kalayitvā)
rājñā pratigraho dattaḥ /
KSak_6.1:<5% puruṣaḥ -- śṛṇutedānīm /
ahaṃ śakrāvatārābhyantaravāsī dhīvaraḥ /
KSak_6.1:<6% pāṭaccara kim asmābhir jātiḥ pṛṣṭā /p.269
KSak_6.1:<7% śyālaḥ -- sūcaka kathayatu sarvam anukrameṇa /
mainam antarā pratibadhnītam /
KSak_6.1:<8% ubhau -- yad āvutta ājñāpayati / kathaya /
KSak_6.1:<9% puruṣaḥ -- ahaṃ jālodgālādibhir matsyabandhanopāyaiḥ kuṭumbabharaṇaṃ karomi /
KSak_6.1:<10% śyālaḥ -- (virahasya)
viśuddha idānīm ājīvaḥ /
KSak_6.1:<1% puruṣaḥ -- bhartaḥ maivaṃ bhaṇa /
* sahajaṃ kila yad vininditaṃ na khalu tat karma vivarjanīyam /
* paśumāraṇakarmadāruṇo 'nukampāmṛdur eva śrotriyaḥ // KSak_6.1 //
KSak_6.1:>1% śyālaḥ -- tatas tataḥ /
KSak_6.1:>2% puruṣaḥ -- ekasmin divase khaṇḍaśo rohitamatsyo mayā kalpitaḥ /
KSak_6.1:>3% yāvat tasyodarābhyantare prekṣe tāvad idaṃ ratnabhāsuram aṅgulīyakaṃ dṛṣṭam /
KSak_6.1:>4% paścād aham asya vikrayāya darśayan gṛhīto bhāvamiśraiḥ /
KSak_6.1:>5% mārayata vā muñcata vā /
ayam asyāgamavṛttāntaḥ /
KSak_6.1:>6% śyālaḥ -- jānuka visragandhī godhādī matsyabandha eva niḥsaṃśayam /
KSak_6.1:>7% aṅgulīyakadarśanam asya vimarśayitavyam /
rājakulam eva gacchāmaḥ /p.198
KSak_6.1:>8% rakṣiṇau -- tathā /
gaccha are granthibhedaka /
(sarve parikrāmanti)
 KSak_6.1:>9% śyālaḥ -- sūcaka imaṃ gopuradvāre 'pramattau pratipālayataṃ yāvad idam aṅgulīyakaṃ yathāgamanaṃ bhartre nivedya tataḥ śāsanaṃ  #
pratīṣya niṣkrāmāmi / 
KSak_6.1:>10% ubhau -- praviśatv āvuttaḥ svāmiprasādāya /
(iti niṣkrāntaḥ śyālaḥ)
KSak_6.1:>11% prathamaḥ -- jānuka cirāyate khalv āvuttaḥ /
KSak_6.1:>12% dvitīyaḥ -- nanv avasaropasarpaṇīyā rājānaḥ /
KSak_6.1:>13% prathamaḥ -- jānuka sphurato mama hastāv asya vadhasya sumanasaḥ pinaddhum /
(iti puruṣaṃ nirdiśati)
KSak_6.1:>14% puruṣaḥ -- nārhati bhāvo 'kāraṇamāraṇo bhavitum /
KSak_6.1:>15% dvitīyaḥ -- (vilokya)
eṣa nau svāmī patrahasto rājaśāsanaṃ pratīṣyeto+mukho dṛśyate /
gṛdhrabalir bhaviṣyasi śuno mukhaṃ vā drakṣyasi / (praviśya)
KSak_6.1:>16% śyālaḥ -- sūcaka mucyatām eṣa jālopajīvī /
upapanna khalv asyāṅgulīyakasyāgamaḥ /p.200
KSak_6.1:>17% sūcakaḥ -- yathāvutto bhaṇati /
eṣa yamasadanaṃ praviśya pratinivṛttaḥ /
(iti puruṣaṃ parimuktabandhanaṃ karoti)
KSak_6.1:>18% puruṣaḥ -- (śyālaṃ praṇamya)
bhartaḥ atha kīdṛśo ma ājīvaḥ /
KSak_6.1:>19% eṣa bhartrāṅgulīyakamūlyasaṃmitaḥ prasādo 'pi dāpitaḥ /
(iti puruṣāya svaṃ prayacchati)
KSak_6.1:>20% puruṣaḥ -- (sapraṇāmaṃ pratigṛhya)
bhartaḥ anugṛhīto 'smi /
KSak_6.1:>21% sūcakaḥ -- eṣa nāmānugraho yac chūlād avatārya hastiskandhe pratiṣṭhāpitaḥ /
KSak_6.1:>22% jānuka -- āvutt pāritoṣikaṃ kathayati tenāṅgulīyakena bhartuḥ saṃmatena bhavitavyam iti /
KSak_6.1:>23% śyālaḥ -- na tasmin mahāarhaṃ ratnaṃ bhartur bahumatam iti tarkayāmi /
KSak_6.1:>24% tasya darśanena bhartrābhimato janaḥ smṛtaḥ /
muhūrtaṃ prakṛtigambhīro 'pi paryaśrunayana āsīt /
KSak_6.1:>25% sūcakaḥ -- sevitaṃ nāmāvuttena /
KSak_6.1:>26% jānuka -- nanu bhaṇa /
asya kṛte mātsyikabhartur iti /
(iti puruṣam asūyayā paśyati)
KSak_6.1:>27% puruṣaḥ -- bhaṭṭāraka ito 'rdhaṃ yuṣmākaṃ sumanomūlyaṃ bhavatu /
KSak_6.1:>28% jānuka -- etāvad yujyate /p.202
KSak_6.1:>29% śyālaḥ -- dhīvara mahattaras tvaṃ priyavayasyaka idānīṃ me saṃvṛttaḥ /
kādambarīsākṣikam asmākaṃ prathamasauhṛdam iṣyate /
tatśauṇḍikāpaṇam eva gacchāmaḥ /
KSak_6.1:>30% praveśakaḥ /
(tataḥ praviśaty ākāśayānena sānumatī nāmāpsarāḥ)
 KSak_6.1:>31% sānumatī -- nirvartitaṃ mayā paryāyanirvartanīyam apsarastīrthasāṃnidhyaṃ yāvat sāhujanasyābhiṣekakāla iti sāṃpratam asya rājarṣer  #
udantaṃ pratyakṣīkariṣyāmi / 
KSak_6.1:>32% menakāsaṃbandhena śarīrabhūtā me śakuntalā /
tayā ca duhitṛnimittam ādiṣṭapūrvāsmi /
KSak_6.1:>33% (samantād avalokya)
kiṃ nu khalu ṛtūtsave 'pi nirutsavārambham iva rājakulaṃ dṛśyate /
KSak_6.1:>34% asti me vibhavaḥ praṇidhānena sarvaṃ parijñātum /
KSak_6.1:>35% kiṃ tu sakhyā ādaro mayā mānaiyitavyaḥ /
KSak_6.1:>36% bhavatu / anayor evodyānapālikayos tiraskariṇīpraticchannā pārśvavartinī bhūtvopalapsye /
(iti nāṭyenāvatīrya sthitā)
(tataḥ praviśati cūtāṅkuram avalokayantī ceṭī /
aparāca pṛṣṭhatas tasyāḥ)
KSak_6.2:<1% prathamā --
* ātāṃraharitapāṇḍura jīvitasarvaṃ vasantamāsasya (yoḥ) /
* dṛṣṭo 'si cūtakoraka ṛtumaṅgala tvāṃ prasādayāmi // KSak_6.2 //p.206
KSak_6.2:>37% dvitīyā -- parabhṛtike kim ekākinī mantrayase /
KSak_6.2:>38% prathamā -- madhukarike cūtakalikāṃ dṛṣṭvonmattā parabhṛtikā bhavati /
KSak_6.2:>39% dvitīyā -- (saharṣaṃ tvarayopagamya)
katham upasthito madhumāsaḥ /
KSak_6.2:>40% prathamā -- madhukarike tavedānīṃ kāla eṣa madavibhramagītānām /
KSak_6.2:>41% dvitīyā -- sakhi avalambasva māṃ yāvad agrapādasthitā bhūtvā cūtakalikāṃ gṛhītvā kāmadevārcanaṃ karomi /
KSak_6.2:>42% prathamā -- yadi mama api khalv ardham arcanaphalasya /
KSak_6.3:<1% dvitīyā -- akathite 'py etat saṃpadyate yata ekam eva nau jīvītaṃ dvidhāsthitaṃ śarīram /
(sakhīm avalambya sthitā cūtāṅkuraṃ gṛhṇāti)
KSak_6.3:<2% aye apratibuddho 'pi cūtaprasavo 'tra bandhanabhaṅgasurabhir bhavati (iti kapotahastakaṃ kṛtvā)
* tvam asi mayā cūtāṅkura dattaḥ kāmāya gṛhītadhanuṣe /
* pathikajanayuvatilakṣyaḥ pañcābhyadhikaḥ śaro bhava // KSak_6.3 //
KSak_6.3:>1% (iti cūtāṅkuraṃ kṣipati)
(praviśya paṭīkṣepeṇa kupitaḥ) / p.206
KSak_6.3:>2% kañcukī -- mā tāvad anātmajñe /
devena pratiṣiddhe vasantotsave tvam āṃrakalikābhaṅgaṃ kim ārabhase /
KSak_6.3:>3% ubhe (bhīte)
prasīdatv āryaḥ /
agṛhītārthe āvām /
 KSak_6.4:<1% kañcukī -- na kila śrutaṃ yuvābhyāṃ yad vāsantikais tarubhir api devasya śāsanaṃ pramāṇīkṛtaṃ tadāśrayibhiḥ patribhiś ca / tathā  #
hi -- 
* cūtānāṃ ciranirgatā api kalikā badhnāti na svaṃ rajaḥ
* saṃnaddhaṃ yad api sthitaṃ kurabakaṃ tat korakāvasthayā /
* kaṇṭheṣu skhalitaṃ gate 'pi śiśire puṃskokilānāṃ rutam
* śaṅke saṃharati smaro 'pi cakitas tūṇārdhakṛṣṭaṃ śaram // KSak_6.4 //
KSak_6.4:>4% sanumatī -- nāsti saṃdehaḥ /
mahāprabhāvo rājarṣiḥ /
KSak_6.4:>5% prathamā -- ārya kati divasāny āvayor mitrāvasunā rāṣṭriyeṇa bhaṭṭinīpādamūlaṃ preṣitayoḥ /
atra ca nau pramadavanasya pālanakarma samarpitam /
tadāgantukatayāśrutapūrva āvābhyām eṣa vṛttāntaḥ /
KSak_6.4:>6% kañcukī -- bhavatu /
na punar evaṃ pravartitavyam /
KSak_6.4:>7% ubhe -- ārya kautūhalaṃ nau /
yady anena janena śrotavyaṃ kathayatv āryaḥ kiṃ nimittaṃ bhartrā vasantotsavaḥ pratiṣiddhaḥ / p.208
KSak_6.4:>8% sānumatī -- utsavapriyāḥ khalu manuṣyāḥ /
guruṇā kāraṇena bhavitavyam /
KSak_6.4:>9% kañcukī -- bahulībhūtam etat kiṃ na kathyate /
kim atrabhavatyo karṇapathaṃ nāyātaṃ śakuntalāpratyādeśakaulīnam /
KSak_6.4:>10% ubhe -- śrutaṃ rāṣṭriyamukhād yāvad aṅgulīyakadarśanam /
KSak_6.5:<1% kañcukī -- tena hy alpaṃ kathayitavyam /
KSak_6.5:<2% yadaiva khalu svāṅgulīyakadarśanād anusmṛtaṃ devena satyamūḍhapūrvā
me tatrabhavatī rahasi śakuntalā mohāt pratyādiṣṭeti tadāprabhṛty eva paścāt tāpam
upagato devaḥ / tathā hi --
* ramyaṃ dveṣṭi yathā purā prakṛtibhir na pratyahaṃ sevyate
* śayyāprāntavivartanair vigamayaty unnidra eva kṣapāḥ /
* dākṣiṇyena dadāti vācam ucitām antaḥpurebhyo yadā gotreṣu
* skhalitas tadā bhavati ca vrīḍāvilakṣaś ciram // KSak_6.5 //
KSak_6.5:>1% sānumatī -- priyaṃ me /
KSak_6.5:>2% kañcukī -- asmāt prabhavato vaimanasyād utsavaḥ pratyākhyātaḥ /
KSak_6.5:>3% ubhe -- yujyate / (nepathye)
KSak_6.5:>4% etu etu bhavān /
KSak_6.5:>5% kañcukī -- (karṇaṃ dattvā) aye /
ita evābhivartate devaḥ /
svakarmānuṣṭhīyatām /
KSak_6.5:>6% ubhe -- tathā /p.210
KSak_6.5:>7% (tataḥ praviśati paścāttāpasadṛśaveṣo rājā vidūṣakaḥ pratīhārī ca /
KSak_6.5:>8% kañcukī -- (rājānam avalokya)
aho sarvāsv avasthāsu ramaṇīyatvam ākṛtiviśeṣāṇām /
evam utsuko 'pi priyadarśane devaḥ / tathā hi --
* pratyādiṣṭaviśeṣamaṇḍanavidhir vāmaprakoṣṭhārpitam
* bibhratkāñcanam ekam eva valayaṃ śvāsoparaktādharaḥ /
* cintājāgaraṇapratāntanayanas tejoguṇād ātmanaḥ
* saṃskārollikhito mahāmaṇir iva kṣīṇo 'pi nālakṣyate // KSak_6.6 //
KSak_6.6:>9% sānumatī -- (rājānaṃ dṛṣṭvā)
sthāne khalu pratyādeśavimānitā apy asya kṛte śakuntalā klāmyati /
KSak_6.7:<1% rājā -- (dhyānamandaṃ parikramya)
* prathamaṃ sāraṅgākṣyā priyayā pratibodhyamānam api suptam /
* anuśayaduḥkhāya idaṃ hatahṛdayaṃ saṃprati vibuddham // KSak_6.7 //
KSak_6.7:>1% sānumatī -- nanv īdeśāni tapasvinyā bhāgadheyāni /
KSak_6.7:>2% vidūṣaka -- (apavārya)
laṅghita eṣa bhūyo 'pi śakuntalāvyādhinā /
na jāne kathaṃ cikitsitavyo bhaviṣyatīti /p.212
KSak_6.7:>3% kañcukī -- (upagamya)
jayatu jayatu devaḥ /
mahārāja pratyavekṣitāḥ pramadavanabhūmayaḥ yathākāmam adhyāstāṃ vinodasthānāni mahārājaḥ /
KSak_6.7:>4% rājā -- vetravati madvacanād amātyam āryapiśunaṃ brūhi /
ciraprabodhān na saṃbhāvitam asmābhir adya dharmāsanam adhyāsitum /
yat pratyavekṣitaṃ paurakāryam āryeṇa tat patram āropya dīyatām iti /
KSak_6.7:>5% pratīhārī -- yad deva ājñāpayati /
(iti niṣkrāntā)
KSak_6.7:>6% rājā -- vātāyana tvam api svaṃ niyogam aśūnyaṃ kuru /
KSak_6.7:>7% kañcukī -- yad ājñāpayati devaḥ /
(iti niṣkrāntaḥ)
KSak_6.7:>8% vidūṣakaḥ -- kṛtaṃ bhavatā nirmakṣikam /
sāṃprataṃ śiśirātapachedaramaṇīye 'smin pramadavanoddeśa ātmānaṃ ramayiṣyasi /
KSak_6.8:<1% rājā -- vayasya yad ucyate randhropanipātino 'narthā iti tad vyabhicāri vacaḥ / kutaḥ -- p.214
* munisutāpraṇayasmṛtirodhinā
* mama ca muktam idaṃ tamasā manaḥ /
* manasijena sakhe prahariṣyatā
* dhanuṣi cūtaśaraś ca niveśitaḥ // KSak_6.8 //
KSak_6.8:>9% vidūṣaka -- tiṣṭha tāvat /
anena daṇḍakakāṣṭhena kandarpabāṇaṃ nāśayiṣyāmi /
(iti daṇḍakāṣṭham udyamya cūtāṅkuraṃ pātayitum icchati)
KSak_6.8:>10% rājā -- (sasmitam) bhavatu /
dṛṣṭaṃ brahmavarcasam /
sakhe kvopaviṣṭaḥ priyāyāḥ kiṃcid+anukāriṇīṣu latāsu dṛṣṭiṃ vilobhayāmi /
KSak_6.8:>11% viṣūṣaka -- nanv āsannaparicārikā caturikā bhavatā saṃdiṣṭā /
mādhavīmaṇḍapa imāṃ velām ativāhayiṣye /
KSak_6.8:>12% tatra me citraphalakagatāṃ svahastalikhitāṃ tatrabhavatyāḥ śakuntalāyāḥ pratikṛtim ānaya iti /
KSak_6.8:>13% rājā -- īdṛśaṃ hṛdayavinodanasthānam /
tat tam eva mārgam ādeśaya /
KSak_6.8:>14% vidūṣaka -- ita ito bhavān /
(ubhau parikramataḥ /
sānumaty anugacchati)
KSak_6.8:>15% vidūṣaka -- eṣa maṇiśilāpaṭṭakasanātho mādhavīmaṇḍapa upahāraramaṇīyatayā niḥsaṃśayaṃ svāgateneva nau pratīcchati /
tat praviśya niṣīdatu bhavān /
(ubhau praveśaṃ kṛtvopaviṣṭau)
KSak_6.8:>16% sānumatī -- latāsaṃśritā drakṣyāmi tāvat sakhyāḥ pratikṛtam /
tatas tasyai bhartur bahumukham anurāgaṃ nivedayiṣyāmi /
(iti tathā kṛtvā sthitā)p.216
KSak_6.8:>17% rājā -- sakhe sarvam idānīṃ smarāmi śakuntalāyāḥ prathamavṛttāntam /
kathitavān asmi bhavate ca /
KSak_6.8:>18% sa bhavān pratyādeśavelāyāṃ matsamīpagato nāsīt /
KSak_6.8:>19% pūrvam api na tvayā kadācit saṃkīrtitaṃ tatrabhavatyā nāma /
kaccid aham iva vismṛtavān asi tvam /
KSak_6.8:>20% vidūṣaka -- na vismarāmi /
kiṃ tu sarvaṃ kathayitvāvasāne punas tvayā parihāsavijalpa eṣa na bhūtārtha ity ākhyātam /
KSak_6.8:>21% mayā api mṛtpiṇḍabuddhinā tathaiva gṛhītam /
athavā bhavitavyatā khalu balavatī /
KSak_6.8:>22% sānumatī -- evaṃ nv idam /
KSak_6.8:>23% rājā -- (dhyātvā)
sakhe trāyasva mām /
KSak_6.8:>24% vidūṣaka -- bhoḥ kim etat /
anupapannaṃ khalv īdṛśaṃ tvayi /
kadā api satpuruṣāḥ śokavāstavyā na bhavanti /
nanu pravāte 'pi niṣkampā girayaḥ /
KSak_6.9:<1% rājā -- vayasya nirākaraṇaviklavāyāḥ priyāyāḥ samavasthām anusmṛtya balavadaśaraṇo 'smi / sā hi --
* itaḥ pratyādeśāt svajanam anugantuṃ vyavasitā
* sthitā tiṣṭha ity uccair vadati guruśiṣye gurusame /
* punar dṛṣṭiṃ bāṣpaprasarakaluṣām arpitavatī
* mayi krūre yat tat saviṣam iva śalyaṃ dahati mām // KSak_6.9 //p.218
KSak_6.9:>1% sānumatī -- aho /
īdṛśī svakāryaparatā /
asya saṃtāpenāhaṃ rame /
KSak_6.9:>2% vidūṣaka -- bhoḥ asti me tarkaḥ kenāpi tatrabhavatyākāśacāriṇī nīteti /
KSak_6.9:>3% rājā -- kaḥ patidevatām anyaḥ parāmarṣṭum utsaheta /
menakā kila sakhyās te janmapratiṣṭheti śrutavān asmi /
tatsahacāriṇībhiḥ sakhī te hṛteti me hṛdayam āśaṅkate /
KSak_6.9:>4% sānumatī -- saṃmohaḥ khalu vismayanīyo na pratibodhaḥ /
KSak_6.9:>5% vidūṣaka -- yady evam asti khalu samāgamaḥ kālena tatrabhavatyā /
KSak_6.9:>6% rājā -- katham iva /
KSak_6.9:>7% vidūṣaka -- na khalu mātāpitarau bhartṛviyogaduḥkhitāṃ duhitaraṃ ciraṃ draṣṭuṃ pārayataḥ /
KSak_6.10:<1% rājā -- vayasya /
* svapno nu māyā nu matibhramo nu
* kliṣṭaṃ nu tāvat phalam eva puṇyam /
* asaṃnivṛttyai tad atītam ete
* manorathā nāma taṭaprapātāḥ // KSak_6.10 //p.220
KSak_6.10:>8% vidūṣaka -- maivam /
nanv+aṅgulīyakam eva nidarśanam avaśyaṃ bhāvyacintanīyaḥ samāgamo bhavatīti /
KSak_6.11:<1% rājā -- (aṅgulīyakaṃ vilokya)
aye idaṃ tāvad asulabhasthānabhraṃśi śocanīyam /
* tava sucaritam aṅgulīya nūnaṃ
* pratanu mameva vibhāvyate phalena /
* aruṇanakhamanoharāsu tasyāś
* cyutam asi labdhapadaṃ yad aṅgulīṣu // KSak_6.11 //
KSak_6.11:>1% sānumatī -- yady anyahastagataṃ bhavet satyam eva śocanīyaṃ bhavet /
KSak_6.11:>2% vidūṣaka -- bhoḥ iyaṃ nāmamudrā kenodghātena tatrabhavatyā hastābhyāsaṃ prāpitā /
KSak_6.11:>3% sānumatī -- mama api kautūhalenākārita eṣaḥ /
KSak_6.11:>4% rājā -- śrūyatām /
svanagarāya prasthitaṃ māṃ priyā sabāṣpam āha kiyaccireṇāryaputraḥ pratipattiṃ dāsyatīti /
KSak_6.11:>5% vidūṣaka -- tatas tataḥ /
KSak_6.12:<1% rājā -- paścād imāṃ mudrāṃ tadaṅgulau niveśayatā mayā pratyabhihitā /
* ekaikam atra divase divase madīyaṃ
* nāmākṣaraṃ gaṇaya gacchasi yāvad antam /
* tāvat priye madavarodhagṛhapraveśaṃ
* netā janas tava samīpam upaiṣyatīti // KSak_6.12 //
KSak_6.12:>6% tac ca dāruṇātmanā mayā mohān nānuṣṭhitam /
KSak_6.12:>7% sānumatī -- ramaṇīyaḥ khalv avadhir vidhinā visaṃvāditaḥ /
KSak_6.12:>8% vidūṣaka -- atha kathaṃ dhīvarakalpitasya rohitamatsyasyodarābhyantara āsīt /
KSak_6.12:>9% rājā -- śacītīrthaṃ vandamānāyāḥ sakhyās te hastād gaṅgāsrotasi paribhraṣṭam /
KSak_6.12:>10% vidūṣaka -- yujyate /
KSak_6.12:>11% sānumatī -- ata eva tapasvinyāḥ śakuntalāyā adharmabhīror asya rājarṣeḥ pariṇaye saṃdeha āsīt /
KSak_6.12:>12% athavedṛśo 'nurāgo 'bhijñānam apekṣate /
katham ivaitat /
KSak_6.12:>13% rājā -- upālapsye tāvad idam aṅgulīyakam /
KSak_6.12:>14% vidūṣaka -- (ātmagatam)
gṛhīto 'nena panthā unmattānām /
KSak_6.13:<1% rājā --
* kathaṃ nu taṃ bandhurakomalāṅguliṃ
* karaṃ vihāyāsi nimagnam ambhasi /
athavā /
* acetanaṃ nāma guṇaṃ na lakṣayen
* mayaiva kasmād avadhīritā priyā // KSak_6.13 //
KSak_6.13:>1% vidūṣaka -- (ātmagatam)
kathaṃ bubhukṣayā khāditavyo 'smi /
KSak_6.13:>2% rājā priye akāraṇaparityāgānuśayataptahṛdayas tāvad anukampyatām ayaṃ janaḥ punardarśanena /
KSak_6.13:>3% (praviśyāpaṭīkṣepeṇa citraphalakahastā)
KSak_6.13:>4% caturikā -- iyaṃ citragatā bhaṭṭinī /
(iti citraphalakaṃ darśayati)
KSak_6.13:>5% vidūṣaka -- (vilokya)
sādhu vayasya /
madhurāvasthānadarśanīyo bhāvānupraveśaḥ /
skhalatīva me dṛṣṭir nimnonnatapradeśeṣu /
KSak_6.13:>6% sānumatī -- aho eṣā rājarṣer nipuṇatā /
jāne sakhy agrato me vartata iti /p.226
KSak_6.14:<1% rājā --
* yad yat sādhu na citre syāt kriyate tat tad anyathā /
* tathāpi tasyā lāvaṇyaṃ rekhayā kiṃcid anvitam // KSak_6.14 //
KSak_6.14:>7% sānumatī -- sadṛśam etat paścāt+tāpaguroḥ snehasyānavalepasya ca /
KSak_6.14:>8% vidūṣaka -- bhoḥ idānīṃ tisras tatrabhavatyo dṛśyante /
sarvāś ca darśanīyāḥ /
KSak_6.14:>9% katamātra tatrabhavatī śakuntalā /
KSak_6.14:>10% sānumatī -- anabhijñaḥ khalv īdṛśasya rūpasya moghadṛṣṭir ayaṃ janaḥ /
KSak_6.14:>11% rājā -- tvaṃ tāvat katamāṃ tarkayasi /
KSak_6.14:>12% vidūṣaka -- tarkayāmi yaiṣā śithilabandhanodvāntakusumena keśāntenodbhinnasvedabindunā
vadanena viśeṣato 'pasṛtābhyāṃ bāhubhyām avasekasnigdhataruṇapallavasya cūtapādapasya
pārśva īṣatpariśrāntevālakṣitā sā śakuntalā /
itare sakhyāv iti /
KSak_6.15:<1% rājā -- nipuṇo bhavān /
asty atra me bhāvacihnam /
* svinnāṅguliviniveśo rekhāprānteṣu dṛśyate malinaḥ /
* aśru ca kapolapatitaṃ dṛśyam idaṃ varṇikocchvāsāt // KSak_6.15 //p.228
KSak_6.15:>1% caturike ardhalikhitam etad vinodasthānam /
gaccha /
vartikāṃ tāvad ānaya /
KSak_6.15:>2% caturikā -- ārya mādhavya avalambasva citraphalakaṃ yāvad āgacchāmi /
KSak_6.16:<1% rājā (niḥśvasya)
* sākṣāt priyām upagatām apahāya pūrvaṃ citrārpitāṃ punar imāṃ bahu manyamānaḥ /
* srotovahāṃ pathi nikāmajalām atītya jātaḥ sakhe praṇayavān mṛgatṛṣṇikāyām // KSak_6.16 //
KSak_6.16:>3% vidūṣaka -- (ātmagatam)
eṣo 'trabhavān nadīm atikramya mṛgatṛṣṇikāṃ saṃkrāntaḥ /
(prakāśam) bhoḥ aparaṃ kim atra lekhitavyam /
KSak_6.17:<1% rājā -- śrūyatām --
* kāryā saikatalīnahaṃsamithunā srotovahā mālinī
* pātās tām abhito niṣaṇṇahariṇā gaurīguroḥ pāvanāḥ /
* śākhālambitavalkalasya ca taror nirmātum icchāmy adhaḥ
* śṛṅge kṛṣṇamṛgasya vāmanayanaṃ kaṇḍūyamānāṃ mṛgīm // KSak_6.17 //p.230
KSak_6.17:>1% vidūṣaka -- (ātmagatam)
yathāhaṃ paśyāmi pūritavyam anena citraphalakaṃ lambakūrcānāṃ tāpasānāṃ kadambaiḥ /
KSak_6.17:>2% rājā vayasya anyac ca /
śakuntalāyāḥ prasādhanam abhipretam atra vismṛtam asmābhiḥ /
KSak_6.17:>3% vidūṣaka -- kim iva /
KSak_6.17:>4% sānumatī -- vanavāsasya saukmāryasya vinayasya ca yat sadṛśaṃ bhaviṣyati /
KSak_6.18:<1% rājā --
* kṛtaṃ na karṇārpitabandhanaṃ sakhe śirīṣam āgaṇḍavilambikesaram /
* na vā śaraccandramarīcikomalaṃ mṛṇālasūtraṃ racitaṃ stanāntare // KSak_6.18 //
KSak_6.18:>5% vidūṣaka -- bhoḥ kiṃ nu tatrabhavatī raktakuvalayapallavaśobhināgrahastena mukham avārya cakitacakiteva sthitā /
(sāvadhānaṃ nirūpya dṛṣṭvā)
KSak_6.18:>6% āḥ eṣa dāsyāḥ putraḥ kusumarasapāṭaccaras tatrabhavatyā vadanakamalam abhilaṅghate madhukaraḥ /
KSak_6.18:>7% rājā -- nanu vāryatām eṣa dhṛṣṭaḥ /p.232
KSak_6.18:>8% vidūṣaka -- bhavān evāvinītānāṃ śāsitāsya vāraṇe prabhaviṣyati /
KSak_6.19:<1% rājā -- yujyate /
ayi bhoḥ kusumalatāpriyātithe kim atra paripatanakhedam anubhavasi /
* eṣā kusumaniṣaṇṇā tṛṣitā api satī bhavantam anuraktā
* pratipālayati madhukarī na khalu madhu vinā tvayā pibati // KSak_6.19 //
KSak_6.19:>1% sānumatī -- adyābhijātaṃ khalv eṣa vāritaḥ /
KSak_6.19:>2% vidūṣaka -- pratiṣiddhā api vāmaiṣā jātiḥ /
KSak_6.20:<1% rājā -- evaṃ bho na me śāsane tiṣṭhasi /
śrūyatāṃ tarhi saṃprati /
* akliṣṭabālatarupallavalobhanīyam
* pītaṃ mayā sadayam eva ratotsaveṣu /
* bimbādharaṃ spṛśasi ced bhramara priyāyās
* tvāṃ kārayāmi kamalodarabandhanastham // KSak_6.20 //p.234
KSak_6.20:>3% vidūṣaka -- evaṃ tīkṣṇadaṇḍasya kiṃ na bheṣyati /
(prahasya / ātmagatam)
KSak_6.20:>4% eṣa tāvad unmattaḥ /
aham apy etasya saṅgenedṛśavarṇa iva saṃvṛttaḥ / (prakāśam)
KSak_6.20:>5% bhoḥ citraṃ khalv etat /
KSak_6.20:>6% rājā -- kathaṃ citram /
KSak_6.20:>7% sānumatī -- aham apīdānīm avagatārthā /
kiṃ punar yathālikhitānubhāvy eṣaḥ /
KSak_6.21:<1% rājā -- vayasya kim idam anuṣṭhitaṃ paurobhāgyam /
* darśanasukham anubhavataḥ sākṣād iva tanmayena hṛdayena /
* smṛtikāriṇā tvayā me punar api citrīkṛtā kāntā // KSak_6.21 //
KSak_6.21:>1% (iti bāṣpaṃ viharati)
KSak_6.21:>2% sānumatī -- pūrvāparavirodhy apūrva eṣa virahamārgaḥ /
KSak_6.22:<1% rājā -- vayasya katham evam aviśrāntaduḥkham anubhavāmi /
* prajāgarāt khilībhūtas tasyāḥ svapne samāgamaḥ /
* bāṣpas tu na dadāty enāṃ draṣṭuṃ citragatām api // KSak_6.22 //p.236
KSak_6.22:>3% sānumatī -- sarvathā pramārjitaṃ tvayā pratyādeśaduḥkhaṃ śakuntalāyāḥ / (praviśya)
KSak_6.22:>4% caturikā -- jayatu bhartā /
vartikākaraṇḍakaṃ gṛhītvetomukhaṃ prasthitāsmi /
KSak_6.22:>5% rājā -- kiṃ ca /
KSak_6.22:>6% caturikā -- sa me hastād antarā taralikādvitīyayā devyā vasumatyāham evāryaputrasyopaneṣyāmīti sabalātkāraṃ gṛhītaḥ /
KSak_6.22:>7% vidūṣaka -- diṣṭyā tvaṃ muktā /
KSak_6.22:>8% caturikā -- yāvad devyā viṭapalagnam uttarīyaṃ taralikā mocayati tāvan mayā nirvāhita ātmā /
KSak_6.22:>9% rājā -- vayasya upasthitā devī bahumānagarvitā ca /
bhavān imāṃ pratikṛtiṃ rakṣatu /
KSak_6.22:>10% vidūṣaka -- ātmānam iti bhaṇa /
(citraphalakam ādāyotthāya ca)
yadi bhavān antaḥpurakūṭavāgurāto mokṣyate tadā māṃ meghapratichande prāsāde śabdāyaya /
(iti drutapadaṃ niṣkrāntaḥ)
KSak_6.22:>11% sānumatī -- anyasaṃkrāntahṛdayo 'pi prathamasaṃbhāvanām apekṣate /
atiśithilasauhārda idānīm eṣaḥ /
KSak_6.22:>12% (praviśya patrahastā)
KSak_6.22:>13% pratīhārī -- jayatu jayatu devaḥ /p.238
KSak_6.22:>14% rājā -- vetravati na khalv antarā dṛṣṭā tvayā devī /
KSak_6.22:>15% pratīhārī -- athakim /
patrahastāṃ māṃ prekṣya pratinivṛttā /
KSak_6.22:>16% rājā -- kāryajñā kāryoparodhaṃ me pariharati /
KSak_6.22:>17% pratīhārī -- deva amātyo vijñāpayati /
arthajātasya gaṇanābahulatayaikam eva paurakāryam avekṣitaṃ tad devaḥ patrārūḍhaṃ pratyakṣīkarotv iti /
KSak_6.22:>18% rājā -- itaḥ patraṃ darśaya /
(pratihāry upanayati)
KSak_6.22:>19% rājā -- (anuvācya) katham /
samudravyavahārī sārthavāho dhanamitro nāma nauvyasane vipannaḥ /
anapatyaś ca kila tapasvī /
KSak_6.22:>20% rājagāmī tasyārthasaṃcaya ity etad amātyena likhitam /
kaṣṭaṃ khalv anapatyatā /
KSak_6.22:>21% vetravati bahudhanatvād bahupatnīkena tatrabhavatā bhavitavyam /
KSak_6.22:>22% vicāryatāṃ yadi kācid āpannasattvā tasya bhāryāsu syāt /
KSak_6.22:>23% pratīhārī -- deva idānīm eva sāketakasya śreṣṭhino duhitā nirvṛttapuṃsavanā jāyāsya śrūyate /
KSak_6.22:>24% rājā -- nanu garbhaḥ pitryaṃ riktham arhati /
gaccha /
evam amātyaṃ brūhi /
KSak_6.22:>25% pratīhārī -- yad deva ājñāpayati /
(iti prasthitā)
KSak_6.22:>26% rājā -- ehi tāvat /
KSak_6.22:>27% pratīhārī -- iyam asmi /
KSak_6.23:<1% rājā -- kim anena saṃtatir asti nāstīti /
* yena yena viyujyante prajāḥ snigdhena bandhunā /
* sa sa pāpād ṛte tāsāṃ duṣyanta iti ghuṣyatām // KSak_6.23 //p.240
KSak_6.23:>1% pratīhārī -- evaṃ nāma ghoṣayitavyam /
KSak_6.23:>2% (niṣkramya /
punaḥ praviṣya)
kāle praviṣṭam ivābhinanditaṃ devasya śāsanam /
KSak_6.23:>3% rājā -- (dīrgham uṣṇaṃ ca niḥśvasya)
evaṃ bhoḥ saṃtatichedaniravalambānāṃ kulānāṃ mūlapuruṣāvasāne saṃpadaḥ param upatiṣṭhante /
mama apy ante puruvaṃśaśriya eṣa eva vṛttāntaḥ /
KSak_6.23:>4% pratīhārī -- pratihatam amaṅgalam /
KSak_6.23:>5% rājā -- dhin mām upasthitaśreyo 'vamāninam /
KSak_6.23:>6% sānumatī -- asaṃśayaṃ sakhīm eva hṛdaye kṛtvā nindito 'nenātmā /
KSak_6.24:<1% rājā --
* saṃropite 'py ātmani dharmapatnī tyaktā mayā nāma kulapratiṣṭhā /
* kalpiṣyamāṇā mahate phalāya vasuṃdharā kāla ivoptabījā // KSak_6.24 //
KSak_6.24:>7% sānumatī -- aparichinnedānīṃ te saṃtatir bhaviṣyati /
KSak_6.24:>8% caturikā -- (janāntikam)
aye anena sārvavāhavṛttāntena dviguṇodvego bhartā /
enam āśvāsayituṃ meghapratichandād āryaṃ mādhavyaṃ gṛhītvāgaccha /
KSak_6.24:>9% pratīhārī -- suṣṭhu bhaṇasi /
(iti niṣkrāntā)
KSak_6.25:<1% rājā -- aho duṣyantasya saṃśayam ārūḍhāḥ piṇḍabhājaḥ / kutaḥ /
* asmāt paraṃ bata yathāśruti saṃbhṛtāni
* ko naḥ kule nivapanāni niyacchatīti /
* nūnaṃ prasūtivikalena mayā prasiktam
* dautāśruśeṣam udakaṃ pitaraḥ pibanti // KSak_6.25 //
KSak_6.25:>1% (iti moham upagataḥ)
KSak_6.25:>2% caturikā -- (sasaṃbhramam avalokya)
samāśvasitu samāśvasitu bhartā /
KSak_6.25:>3% sānumatī -- hā dhig ghā dhik /
sati khalu dīpe vyavadhānadoṣeṇaiṣo 'ndhakāradoṣam anubhavati /
KSak_6.25:>4% aham idānīm eva nirvṛtaṃ karomi /
 KSak_6.25:>5% athavā śrutaṃ mayā śakuntalāṃ samāśvāsayantyā mahāindrajananyā mukhād yajñabhāgotsukā devā eva tathānuṣṭhāsyanti yathācireṇa  #
dharmapatnīṃ bhartābhinandiṣyatīti / 
KSak_6.25:>6% tad yuktam etaṃ kālaṃ pratipālayitum /
yāvad anena vṛttāntena priyasakhīṃ samāśvāsayāmi /
KSak_6.25:>7% (nepathye)
abrahmaṇyam /
KSak_6.25:>8% rājā -- (pratyāgataḥ /
karṇaṃ dattvā)
aye mādhavyasya ivārtasvaraḥ /
kaḥ ko tra bhoḥ / (praviśya)
KSak_6.25:>9% pratīhārī -- (sasaṃbhramam)
paritrāyatāṃ devaḥ saṃśayagataṃ vayasyam /
KSak_6.25:>10% rājā -- kenāttagandho māṇavakaḥ /
KSak_6.25:>11% pratīhārī -- adṛṣṭarūpeṇa kenāpi sattvenātikramya meghapraticchandasya prāsādasyāgrabhūmim ārophitaḥ /
KSak_6.26:<1% rājā -- (utthāya) mā tāvat /
mama api sattvair abhibhūyante gṛhāḥ / atha vā /
* ahany ahany ātmana eva tāvaj jñātuṃ pramādaskhalitaṃ na śakyam /
* prajāsu kaḥ ke pathā prayāti ity aśeṣato veditum asti śaktiḥ //
(nepathye) bho vayasya avihā avihā /
KSak_6.26:>12% rājā -- (gatibhedena parikrāman)
sakhe na bhetavyam / (nepathye)
KSak_6.26:>13% (punas tad eva paṭhitvā)
kathaṃ na bheṣyāmi /
eṣa māṃ ko 'pi pratyavanataśirodharam ikṣum iva tribhaṅgaṃ karomi /
KSak_6.26:>14% rājā -- (sadṛṣṭikṣepam)
dhanus tāvat /
(praviśya śārṅgahastā)
KSak_6.27:<1% yavanī -- bhartaḥ etad hastāvāpasahitaṃ śarāsanam /
KSak_6.27:<2% (rājā saśaraṃ dhanur ādatte)
KSak_6.27:<3% (nepathye)
* eṣa tvām abhinavakaṇṭhaśoṇitārthī
* śārdūlaḥ paśum iva hanmi ceṣṭamānam /
* ārtānāṃ bhayam apanetum āttadhanvā
* duṣyantas tava śaraṇaṃ bhavatv idānīm // KSak_6.27 //p.246
KSak_6.27:>1% rājā -- (saroṣam)
kathaṃ mām evoddiśati /
tiṣṭha kuṇapāśana /
tvam idānīṃ na bhaviṣyasi /
(śārṅgam āropya)
vetravati sopānamārgam ādeśaya /
(sarve satvaram upasarpanti)
KSak_6.27:>2% rājā (samantād vilokya)
śūnyaṃ khalv idam / (nepathye)
KSak_6.27:>3% avihā / avihā /
aham atrabhavantaṃ paśyāmi /
tvaṃ māṃ na paśyasi /
biḍālagṛhīto mūṣaka iva nirāśo 'smi jīvite saṃvṛttaḥ /
KSak_6.28:<1% rājā -- bhos tiraskariṇīgarvita madīyam astraṃ tvāṃ drakṣyati /
eṣa tam iṣuṃ saṃdadhe /
* yo haniṣyati vadhyaṃ tvāṃ rakṣyaṃ rakṣiṣyati dvijam /
* haṃso hi kṣīram ādatte tanmiśrā varjayaty apaḥ // KSak_6.28 //
KSak_6.28:>4% (ity astraṃ saṃdhatte)
KSak_6.28:>5% (tataḥ praviśati vidūṣakam utsṛjya mātaliḥ)
KSak_6.29:<1% mātaliḥ --
* kṛtā śaravyaṃ hariṇā tavāsurāḥ
* śarāsanaṃ teṣu vikṛṣyatām idam /
* prasādasaumyāni satāṃ suhṛjjane
* patanti cakṣūṃṣi na dāruṇāḥ śarāḥ // KSak_6.29 //
KSak_6.29:>1% rājā (sasaṃbhramam asram upasaṃharan)
aye mātaliḥ /
svāgataṃ mahāindrasārathe / (praviśya)
KSak_6.29:>2% vidūṣaka -- ahaṃ yeneṣṭipaśumāraṃ māritaḥ so 'nena svāgatenābhinadyate /
KSak_6.29:>3% mātaliḥ -- (sasmitam)
āyuṣmañ śrūyatāṃ yad artham asmi hariṇā bhavatsakāśaṃ preṣitaḥ /
KSak_6.29:>4% rājā -- avahito 'smi /p.248
KSak_6.29:>5% mātaliḥ -- asti kālanemiprasūtir durjayo nāma dānavagaṇaḥ /
KSak_6.29:>6% rājā -- asti /
śrutapūrvaṃ mayā nāradāt /
KSak_6.30:<1% mātaliḥ --
* sakhyus te sa kila śatakrator ajayyas
* tasya tvaṃ raṇaśirasi smṛto nihantā /
* ucchettuṃ prabhavati yan na saptasaptis
* tannaiśaṃ timiram apākaroti candraḥ // KSak_6.30 //
KSak_6.30:>7% sa bhavān āttaśastra evedānīm aindraratham āruhya vijayāya pratiṣṭhatām /
KSak_6.30:>8% rājā -- anugṛhīto 'ham anayā maghavataḥ saṃbhāvanayā /
atha mādhavyaṃ prati bhavatā kim evaṃ prayuktam /
KSak_6.31:<1% mātali -- tad api kathyate /
kiṃ nimittād api manaḥsaṃtāpād āyuṣmān mayā viklavo dṛṣṭaḥ /
paścātkopayitum āyuṣmantaṃ tathā kṛtavān asmi / kutaḥ /
* jvalati calitendhano 'gnir viprakṛtaḥ pannagaḥ phaṇāṃ kurute /
* prāyaḥ svaṃ mahimānaṃ kṣobhāt pratipadyate hi janaḥ // KSak_6.31 //
KSak_6.32:<1% rājā -- (janāntikam)
vayasya anatikramaṇīyā divaspater ājñā /
KSak_6.32:<2% tad atra parigatārthaṃ kṛtvā madvacanād amātyapiśunaṃ brūhi /
* tvanmatiḥ kevalā tāvat paripālayatu prajāḥ /
* adhijyam idam anyasmin karmaṇi vyāpṛtaṃ ddhanuḥ // KSak_6.32 // iti /
KSak_6.32:>1% vidūṣaka -- yad bhavān ājñāpayati (iti niṣkrāntaḥ)
KSak_6.32:>2% mātaliḥ -- āyuṣmān ratham ārohatu /
KSak_6.32:>3% (rājā rathārohaṇaṃ nāṭayati)
KSak_6.32:>4% (niṣkrāntāḥ sarve)
ṣaṣṭho 'ṅkaḥ /p.250 **************************************************************************
saptamo 'ṅkaḥ
KSak_7.1:<1% (tataḥ praviśaty ākāśayānena rathādhirūḍho rājā mātaliś ca)
KSak_7.1:<2% rājā -- mātale anuṣṭhitanideśo 'pi maghavataḥ satkriyāviśeṣād anupayuktam ivātmānaṃ samarthaye /
KSak_7.1:<1% mātaliḥ -- (sasmitam)
āyuṣmann ubhayam apy aparitoṣaṃ samarthaye /
* prathamopakṛtaṃ marutvataḥ pratipattyā laghu manyate bhavān /
* gaṇayaty avadānavismito bhavataḥ so 'pi na satkriyāguṇān // KSak_7.1 //
KSak_7.2:<1% rājā -- mātale mā maivam /
sa khalu manorathānām apy abhūmir visarjanāvasarasatkāraḥ /
mama hi divaukasāṃ samakṣam ardhāsanopaveśitasya /
* antargataprārthanam antikasthaṃ jayantam udvīkṣya hṛtasmitena /
* āmṛṣṭavakṣoharicandanāṅkā mandāramālā hariṇā pinaddhā // KSak_7.2 //
KSak_7.3:<1% mātaliḥ -- kim iva nāmāyuṣmān amareśvarān nārhati / paśya /p.252
* sukhaparasya harer ubhayaiḥ kṛtaṃ tridivam uddhṛtadānavakaṇṭakam /
* tava śarair adhunā nataparvabhiḥ puruṣakesariṇaś ca purā nakhaiḥ // KSak_7.3 //
KSak_7.4:<1% rājā -- atra khalu śatakrator eva mahimā stutyaḥ /
* sidhyanti karmasu mahatv api yan niyojyāḥ
* saṃbhāvanāguṇam avehi tam īśvarāṇām /
* kiṃ vābhaviṣyadaruṇas tamasāṃ vibhettā
* taṃ cet sahasrakiraṇo dhuri nākariṣyat // KSak_7.4 //
KSak_7.5:<1% mātali -- sadṛśaṃ tava etat /
(stokam antaram atītya)
āyuṣmann itaḥ paśya nākapṛṣṭhapratiṣṭhitasya saubhāgyam ātmayaśasaḥ /
* vicchittiśeṣaiḥ surasundarīṇāṃ varṇair amī kalpalatāṃśukeṣu /
* vicintya gītakṣamam arthajātaṃ divaukasas tvaccaritaṃ likhanti // KSak_7.5 //p.254
KSak_7.5:>1% mātale asurasaṃprahārotsukena pūrvedyur divam adhirohatā mayā na lakṣitaḥ svargamārgaḥ /
katamasmin marutāṃ pathi vartāmahe /
KSak_7.6:<1% mātali --
* trisrotasaṃ vahati yo gaganapratiṣṭhām
* jyotīṃṣi vartayati ca pravibhaktaraśmiḥ /
* tasya dvitīyaharivikramanistamaskam
* vāyor imaṃ parivahasya vadanti mārgam // KSak_7.6 //
KSak_7.6:>2% rājā -- mātale ataḥ khalu sabāhyāntaḥkaraṇo mamāntarātmā prasīdati /
(rathāṅgam avalokya)
meghapadavīm avatīrṇau svaḥ /
KSak_7.6:>3% mātali -- katham avagamyate /p.256
KSak_7.7:<1% rājā -- ayam aravivarebhyaś cātakair niṣpatadbhir haribhir acirabhāsāṃ tejasā cānuliptaiḥ /
* gatam upari ghanānāṃ vārigarbhodarāṇām
* piśunayati rathas te śīkaraklinnanemiḥ // KSak_7.7 //
KSak_7.7:>1% mātali -- kṣaṇād āyuṣmān svādhikārabhūmau vartiṣyate /
KSak_7.8:<1% rājā -- (adho 'valokya)
mātale vegāvataraṇād āścaryadarśanaḥ saṃlakṣyate manuṣyalokaḥ / tathā hi /
* śailānām avarohatīva śikharād unmajjatāṃ medinī
* parṇābhyantaralīnatāṃ vijahati skandhodayāt pādapāḥ /
* saṃtānais tanubhāvanaṣṭasalilā vyaktiṃ bhajanty āpagāḥ
* kenāpy utkṣipateva paṣya bhuvanaṃ matpārśvam ānīyate // KSak_7.8 //
KSak_7.8:>2% mātali -- sādhu dṛṣṭam /
(sabahumānam avalokya)
aho udāraramaṇīyā pṛthivī /
KSak_7.8:>3% rājā -- mātale katamo 'yaṃ pūrvāparasamudrāvagāḍhaḥ kanakarasanisyandī sāṃdhya meghaparighaḥ sānumān ālokyate /
KSak_7.9:<1% mātali -- āyuṣmann eṣa khalu hemakūṭo nāma kiṃ puruṣaparvatas tapaḥsaṃsiddhikṣetram / paśya /p.258
* svāyaṃbhuvān marīcer yaḥ prababhūva prajāpatiḥ /
* surāsuraguruḥ so 'tra sapatnīkas tapasyati // KSak_7.9 //
KSak_7.9:>1% rājā -- tena hy anatikramaṇīyāni śreyāṃsi /
pradakṣiṇīkṛtya bhagavantaṃ gantum icchāmi /
KSak_7.9:>2% mātali -- prathamaḥ kalpaḥ /
(nāṭyenāvatīrṇau)
KSak_7.10:<1% rājā -- (savismayam)
* upoḍhaśabdā na rathāṅganemayaḥ pravartamānaṃ na ca dṛśyate rajaḥ /
* abhūtalasparśanatayāniruddhatas tavāvatīrṇo 'pi ratho na lakṣyate // KSak_7.10 //
KSak_7.10:>3% mātali -- etāvān eva śatakrator āyuṣmataś ca viśeṣaḥ /
KSak_7.10:>4% rājā -- mātale katamasmin pradeśe mārīcāśramaḥ /
KSak_7.11:<1% mātaliḥ -- (hastena darśayan)p.260
* valmīkārdhanimagnamūrtir urasā saṃdaṣṭasarpatvacā
* kaṇṭhe jīrṇalatāpratānavalayenātyarthasaṃpīḍitaḥ /
* aṃsavyāpi śakuntanīḍanicitaṃ bibhrajjaṭāmaṇḍalam
* yatra sthāṇur ivācalo munir asāv abhyarkabimbaṃ sthitaḥ // KSak_7.11 //
KSak_7.11:>1% rājā -- namas te kaṣṭatapase /
KSak_7.11:>2% mātaliḥ -- (saṃyatapragrahaṃ rathaṃ kṛtvā)
etāv aditiparivardhitamandāravṛkṣaṃ prajāpater āśramaṃ praviṣṭau svaḥ /
KSak_7.11:>3% rājā -- svargād adhikataraṃ nirvṛtisthānam amṛtahradam ivāvagāḍho 'smi /
KSak_7.11:>4% mātaliḥ -- (rathaṃ sthāpayitvā)
avataratv āyuṣmān /
KSak_7.11:>5% rājā -- (avatīrya)
mātale bhavān katham idānīm /
KSak_7.11:>6% mātaliḥ -- saṃyantrito mayā rathaḥ /
vayam apy avatarāmaḥ /
KSak_7.11:>7% (tathā kṛtvā)
ita āyuṣman /
(parikramya)
dṛśyantām atrabhavatām ṛṣīṇāṃ tapovanabhūmayaḥ /
KSak_7.12:<1% rājā -- nanu vismayād avalokayāmi /
* prāṇānām anilena vṛttir ucitā satkalpavṛkṣe vane
* toye kāñcanapadmareṇukapiśe dharmābhiṣekakriyā /
* dhyānaṃ ratnaśilātaleṣu vibudhastrīsaṃnidhau saṃyamo
* yat kāṅkṣanti tapobhir anyamunayas tasmiṃs tapasyanty amī // KSak_7.12 //p.262
KSak_7.12:>8% mātali -- utsarpiṇī khalu mahatāṃ prārthanā /
(parikramya /
ākāśe) aye vṛddhaśākalya kim anutiṣṭhati bhagavān mārīcaḥ /
kiṃ bravīṣi /
dākṣāyaṇyā prativratārdham adhikṛtya pṛṣṭas tasyai maharṣipatnīsahitāyai kathayatīti /
KSak_7.12:>9% rājā -- (karṇaṃ dattvā)
aye pratipālyāvasaraḥ khalu prastāvaḥ /
KSak_7.12:>10% mātaliḥ -- (rājānam avalokya)
asminn aśokavṛkṣamūle tāvad āstām āyuṣmān yāvat tvām indragurave nivedayitum antarānveṣī bhavāmi /
KSak_7.12:>11% rājā -- yathā bhavān manyate (iti sthitaḥ)
KSak_7.12:>12% mātaliḥ -- āyuṣman sādhayāmy aham /
(iti niṣkrāntaḥ)
KSak_7.13:<1% rājā -- (nimittaṃ sūcayitvā)
* manorathāya nāśaṃse kiṃ bāho spandase vṛthā /
* pūrvāvadhīritaṃ śreyo duḥkhaṃ hi parivartate // KSak_7.13 //
KSak_7.13:>1% (nepathye)
KSak_7.13:>2% mā khalu cāpalaṃ kuru /
kathaṃ gata evātmanaḥ prakṛtim /
KSak_7.14:<1% rājā -- (karṇaṃ dattvā)
abhūmir iyam avinayasya /
ko nu khalv eṣa niṣidhyate /
(śabdānusāreṇāvalokya /
savismayam)
aye ko nu khalv ayam anubadhyamānas tapasvinībhyām abālasattvo bālaḥ /p.264
* ardhapītastanaṃ mātur āmardakliṣṭakesaram /
* prakrīḍituṃ siṃhaśiśuṃ balātkāreṇa karṣati // KSak_7.14 //
KSak_7.14:>3% (tataḥ praviśati yathānirdiṣṭakarmā tapasvinībhyāṃ bālaḥ)
KSak_7.14:>4% bāla -- jṛmbhasva siṃha dantāṃs te gaṇayiṣye /
KSak_7.14:>5% prathamā -- avinīta kiṃ no 'patyanirviśeṣāṇi sattvāni vikaroṣi /
hanta vardhate te saṃrambhaḥ /
sthāne khalu ṛṣijanena sarvadamana iti kṛtanāmadheyo 'si /
KSak_7.14:>6% rājā -- kiṃ nu khalu bāle 'sminn aurasa iva putre snihyati me manaḥ /
nūnam anapatyatā māṃ vatsalayati /
KSak_7.14:>7% dvitīyā -- eṣā khalu kesariṇī tvāṃ laṅghayati yady asyāḥ putrakaṃ na muñcasi /
KSak_7.15:<1% bāla -- (sasmitam)
aho balīyaḥ khalu bhīto 'smi /
(ity adharaṃ darśayati )
* rājā -- hamatas tejaso bījaṃ bālo 'yaṃ pratibhāti me /
* sphuliṅgāvasthayā vahnir edhāpakṣa iva sthitaḥ // KSak_7.15 //p.266
KSak_7.15:>1% prathamā -- vatsa enaṃ bālamṛgendraṃ muñca /
aparaṃ te krīḍanakaṃ dāsyāmi /
KSak_7.15:>2% bāla -- kutra /
dehy etat /
(iti hastaṃ prasārayati)
KSak_7.16:<1% rājā -- kathaṃ cakravartilakṣaṇam apy anena dhāryate /
tathā hy asya /
* pralobhyavastupraṇayaprasārito vibhāti jālagrathitāṅguliḥ karaḥ /
* alakṣyapatrāntaram iddharāgayā navoṣasā bhinnam ivaikapaṅkajam // KSak_7.16 //
KSak_7.16:>3% dvitīyā -- suvrate na śakya eṣa vācāmātreṇa viramayitum /
gaccha tvam /
madīya uṭaje mārkaṇḍeyasya+ṛṣikumārasya varṇacitrito mṛttikāmayūras tiṣṭhati /
tam asyopahara /
KSak_7.16:>4% prathamā -- tathā /
(iti niṣkrāntā)
KSak_7.16:>5% bāla -- anenaiva tāvat krīḍiṣyāmi /
KSak_7.17:<1% rājā -- spṛhayāmi khalu durlalitāyāsmai /
* ālakṣyadantamukulān animittahāsair
* avyaktavarṇaramaṇīyavacaḥpravṛttīn /
* aṅkāśrayapraṇayinas tanayān vahanto
* dhanyās tadaṅgarajasā malinībhavanti // KSak_7.17 //p.268
KSak_7.17:>1% tāpasī -- bhavatu /
na mām ayaṃ gaṇayati /
(pārśvam avalokya)
ko 'tra ṛṣipumārāṇām /
(rājānam avalokya)
bhadramukha ehi tāvat /
mocayānena durmocahastagraheṇa* ḍimbhalīlayā bādhyamānaṃ bālamṛgendram / (*durmoka)
KSak_7.18:<1% rājā -- (upagamya /
sasmitam) ayi bho maharṣiputra /
* evam āśramaviruddhavṛttinā saṃyamaḥ kim iti janmatas tvayā /
* sattvasaṃśraya sukho 'pi dūṣyate kṛṣṇasarpaśiśuneva candanaḥ // KSak_7.18 //
KSak_7.18:>2% tāpasī -- bhadramukha na khalv ayam ṛṣikumāraḥ /
KSak_7.19:<1% rājā -- ākārasadṛśaṃ ceṣṭitam evāsya kathayati /
sthānapratyayāt tu vayam evaṃ tarkiṇaḥ /
(yathābhyarthitam anutiṣṭhan bālasparśam upalabhya / ātmagatam)
* anena kasya api kulāṅkureṇa spṛṣṭasya gātreṣu sukhaṃ mamaivam /
* kāṃ nirvṛtiṃ cetasi tasya kuryād yasyāyam aṅkāt kṛtinaḥ prarūḍhaḥ // KSak_7.19 //
KSak_7.19:>1% tāpasī -- (ubhau nirvarṇya)
āścaryam āścaryam /
KSak_7.19:>2% rājā -- ārye kim iva /
KSak_7.19:>3% tāpasī -- asya bālakasya te 'pi saṃvādiny ākṛtir iti vismitāsmi /
aparicitasya api te 'pratilomaḥ saṃvṛtta iti /p.270
KSak_7.19:>4% rājā -- (bālakam upalālayan)
na cen munikumāro 'yam atha ko 'sya vyapadeśaḥ /
KSak_7.19:>5% tāpasī -- puruvaṃśaḥ /
KSak_7.20:<1% rājā -- (ātmagatam)
katham ekānvayo mama /
ataḥ khalu madanukāriṇam enam atrabhavatī manyate /
asty etat pauravāṇām antyaṃ kulavratam /
* bhavaneṣu rasādhikeṣu pūrvaṃ kṣitirakṣārtham uśanti ye nivāsam /
* niyataikavratāni paścāt tarumūlāni gṛhībhavanti teṣām // KSak_7.20 //
KSak_7.20:>6% (prakāśam)
na punar ātmagatyā mānuṣāṇām eṣa viṣayaḥ /
KSak_7.20:>7% tāpasī -- yathā bhadramukho bhaṇati /
apsaraḥsaṃbandhenāsya janany atra devaguros tapovane prasūtā /
KSak_7.20:>8% rājā -- (apavārya)
hanta dvitīyam idam āśājananam /
KSak_7.20:>9% (prakāśam)
atha sā tatrabhavatī kim ākhyasya rājaṛṣeḥ patnī /
KSak_7.20:>10% tāpasī -- kas tasya dharmadāraparityāgino nāma saṃkīrtayituṃ cintayiṣyati /
KSak_7.20:>11% rājā -- (svagatam)
iyaṃ khalu kathā mām eva lakṣyīkaroti /
yadi tāvad asya śiśor mātaraṃ nāmataḥ pṛcchāmi /
atha vānāryaḥ paradāravyavahāraḥ /
(praviṣya mṛnmayūrahastā)
KSak_7.20:>12% tāpasī -- sarvadamana śakuntalāvaṇyaṃ prekṣasva /p.272
KSak_7.20:>13% bāla -- (sadṛṣṭikṣepam)
kutra vā mama mātā /
KSak_7.20:>14% ubhe -- nāmasādṛśyena vañcito mātṛcatsalaḥ /
KSak_7.20:>15% dvitīyā -- vatsa asya vṛttikāmayūrasya ramyatvaṃ paśyeti bhaṇito 'si /
KSak_7.20:>16% rājā -- (ātmagatam)
kiṃ vā śakuntalā ity asyā mātur ākhyā /
santi punar nāmadheyasādṛśyāni /
api nāma mṛgatṛṣṭikeva nāmamātraprastāvo me viṣādāya kalpate /
KSak_7.20:>17% bāla -- mātaḥ rocate ma eṣa bhadramayūraḥ /
(iti krīḍanakam ādatte)
KSak_7.20:>18% prathamā -- (vilokya /
sa udvegam) aho rakṣākaraṇḍakam asya maṇibandhe na dṛśyate /
KSak_7.20:>19% rājā -- alam āvegena /
nanv idam asya siṃhaśāvavimardāt paribhraṣṭam /
(ity ādātum icchati)
KSak_7.20:>20% ubhe -- mā khalv etad avalambya -- katham /
gṛhītam anena /
KSak_7.20:>21% (iti vismayād uronihitahaste parasparam avalokayataḥ)
KSak_7.20:>22% rājā -- kim arthaṃ pratiṣiddhāḥ smaḥ /
KSak_7.20:>23% prathamā -- śṛṇotu mahārājaḥ /
eṣāparājitā nāmauṣadhir asya jātakarmasamaye bhagavatā mārīcena dattā /
KSak_7.20:>24% etāṃ kila mātāpitarāv ātmānaṃ ca varjayitvāparo bhūmipatitāṃ na gṛhṇāti /p.274
KSak_7.20:>25% rājā -- atha gṛhṇāti /
KSak_7.20:>26% prathamā -- tatas taṃ sarpo bhūtvā daśati /
KSak_7.20:>27% rājā -- bhavatībhyāṃ kadācid asyāḥ pratyakṣīkṛtā vikriyā /
KSak_7.20:>28% ubhe -- anekaśaḥ /
KSak_7.20:>29% rājā -- (saharṣam /
ātmagatam) katham iva saṃpūrṇam api me manorathaṃ nābhinandāmi /
KSak_7.20:>30% dvitīyā -- suvrate ehi /
imaṃ vṛttāntaṃ niyamavyāpṛtāyai śakuntalāyai nivedayāvaḥ /
(iti niṣkrānte)
KSak_7.20:>31% bāla -- muñca mām /
yāvan mātuḥ sakāśaṃ gamiṣyāmi /
KSak_7.20:>32% rājā -- putraka mayā saha eva mātaram abhinandiṣyasi /
KSak_7.20:>33% bāla -- mama khalu tāto duṣyantaḥ / na tvam /
KSak_7.20:>34% rājā -- (sasmitam+eṣa vivāda eva pratyāyayati (tataḥ praviśaty ekaveṇīdharā śakuntalā)
KSak_7.20:>35% śakuntalā -- vikārakāle 'pi prakṛtisthāṃ sarvadamanasyauṣadhiṃ śrutvā na me āśāsīd ātmano bhāgadheyeṣu /
KSak_7.20:>36% atha vā yathā sānumatyākhyātaṃ tathā saṃbhāvyata etat /
KSak_7.21:<1% rājā -- (śakuntalāṃ vilokya)
aye seyam atrabhavatī śakuntalā yaiṣā (p.276)
* vasane paridhūsare vasānā niyamakṣāmamukhī dhṛtaikaveṇiḥ /
* atiniṣkaruṇasya śuddhaśīlā mama dīrghaṃ virahavrataṃ bibharti // KSak_7.21 //
KSak_7.21:>1% śakuntalā -- (paścāt+tāpavivarṇaṃ rājānaṃ dṛṣṭvā)
na khalv āryaputra iva /
tataḥ ka eṣa idānīṃ kṛtarakṣāmaṅgalaṃ dārakaṃ me gātrasaṃsargeṇa dūṣayati /
KSak_7.21:>2% bāla -- (mātaram upetya)
mātaḥ eṣa ko 'pi puruṣo māṃ putra ity āliṅgati /
 KSak_7.21:>3% rājā -- priye krauryam api me tvayi prayuktam anukūlapariṇāmaṃ saṃvṛttaṃ yad aham idānīṃ tvayā pratyabhijñātam ātmānaṃ paśyāmi 
KSak_7.21:>4% śakuntalā -- (ātmagatam)
hṛdaya samāśvasihi samāśvasihi /
parityaktamatsareṇānukampitāsmi daivena /
āryaputraḥ khalv eṣaḥ /
KSak_7.22:<1% rājā -- priye /
* smṛtibhinnamohatamaso diṣṭyā pramukhe sthitāsi me sumukhi /
* uparāgānte śaśinaḥ samupagatā rohiṇī yogam // KSak_7.22 //
KSak_7.22:>5% śakuntalā -- jayatu jayatv āryaputraḥ /
KSak_7.23:<1% rājā -- sundari /
* bāṣpeṇa pratiṣiddhe 'pi jayaśabde jitaṃ mayā /
* yat te dṛṣṭam asaṃskārapāṭalauṣṭhapuṭaṃ mukham // KSak_7.23 //
KSak_7.23:>1% bāla -- mātaḥ ka eṣaḥ /
KSak_7.24:<1% śakuntalā -- vatsa te bhāgadheyāni pṛccha /
* sutanu hṛdayāt pratyādeśavyalīkam apaitu te
* kim api manasaḥ saṃmoho me tadā balavān abhūt /
* prabalatamasām evaṃ prāyāḥ śubheṣu hi vṛttayaḥ
* srajam api śirasy andhaḥ kṣiptāṃ dhunoty ahiśaṅkayā // KSak_7.24 //
KSak_7.24:>2% śakuntalā -- uttiṣṭhatv āryaputraḥ /
nūnaṃ me sucaritapratibandhakaṃ purākṛtaṃ teṣu divaseṣu pariṇāmābhimukham āsīd yena sānukrośo 'py āryaputro mayi virasaḥ saṃvṛttaḥ /
KSak_7.24:>3% (rājottiṣṭhati)
KSak_7.24:>4% śakuntalā -- atha katham āryaputreṇa smṛto duḥkhabhāgy ayaṃ janaḥ /
KSak_7.25:<1% rājā -- uddhṛtaviṣādaśalyaḥ kathayiṣyāmi /
* mohān mayā sutanu pūrvam upekṣitas te
* yo baddhabindur adharaṃ paribādhamānaḥ /
* taṃ tāvad ākuṭilapakṣmavilagnam adya
* bāṣpaṃ pramṛjya vigatānuśayo bhaveyam // KSak_7.25 //
KSak_7.25:>1% (iti yathoktam anutiṣṭhati)
KSak_7.25:>2% śakuntalā -- (nāmamudrāṃ dṛṣṭvā)
āryaputra idaṃ tad aṅgulīyakam /
KSak_7.25:>3% rājā -- asmād aṅgulīyopalambhāt khalu smṛtir upalabdhā /
KSak_7.25:>4% śakuntalā -- viṣamaṃ kṛtam anena yat tadāryaputrasya pratyayakāle durlabham āsīt /
KSak_7.25:>5% rājā -- tena hi ṛtusamavāyacihnaṃ pratipadyatāṃ latā kusumam /
KSak_7.25:>6% śakuntalā -- nāsya viśvasimi /
āryaputra evaitad dhārayatu /
(tataḥ praviśati mātaliḥ)
KSak_7.25:>7% mātali -- diṣṭyā dharmapatnīsamāgamena putramukhadarśanena cāyuṣmān vardhate /p.282
KSak_7.25:>8% rājā -- abhūt saṃpāditasvāduphalo me manorathaḥ /
mātale na khalu vidito 'yam ākhaṇḍalena vṛttāntaḥ syāt /
KSak_7.25:>9% mātali -- (sasmitam)
kim īśvarāṇāṃ parokṣam /
etv āyuṣmān /
bhagavān mārīcas te darśanaṃ vitarati /
KSak_7.25:>10% rājā -- śakuntale avalambyatāṃ putraḥ /
tvāṃ puraskṛtya bhagavantaṃ draṣṭum icchāmi /
KSak_7.25:>11% śakuntalā -- jihremy āryaputreṇa saha gurusamīpaṃ gantum /
KSak_7.25:>12% rājā -- apy ācaritavyam abhyudayakāleṣu / ehy ehi /
KSak_7.25:>13% (sarve parikrāmanti)
(tataḥ praviśaty adityā sārdham āsanastho mārīcaḥ) (ānasastho)
KSak_7.26:<1% mārīca -- (rājānam avalokya) dākṣāyaṇi /
* putrasya te raṇaśirasy ayam agrayāyī
* duṣyanta ity abhihito bhuvanasya bhartā /
* cāpena yasya vinivartitakarmajātam
* tatkoṭimatkuliśam ābharaṇaṃ maghonaḥ // KSak_7.26 //
KSak_7.26:>14% aditiḥ -- saṃbhāvanīyānubhāvāsya ākṛtiḥ /
KSak_7.26:>15% mātaliḥ -- āyuṣmann etau putraprītipiśunena cakṣuṣā divaikasāṃ pitarāv āyuṣmantam avalokayataḥ /
tāv upasarpa /
KSak_7.27:<1% rājā -- mātale /p.284
* prāhur dvādaśadhā sthitasya munayo yat tejasaḥ kāraṇam
* bhartāraṃ bhuvanatrayasya suṣuve yad yajñabhāgeśvaram /
* yasminn ātmabhavaḥ paro 'pi puruṣaś cakre bhavāyāspadam
* dvandvaṃ dakṣamarīcisaṃbhavam idaṃ tat sraṣṭur ekāntaram // KSak_7.27 //
KSak_7.27:>1% mātali -- atha kim /
KSak_7.27:>2% rājā -- (upagamyobhābhyām api vāsavaniyojyo duṣyantaḥ praṇamati /
KSak_7.27:>3% mārīca -- vatsa ciraṃ jīva /
pṛthivīṃ pālaya /
KSak_7.27:>4% aditiḥ -- vatsa apratiratho bhava /
KSak_7.27:>5% śakuntalā -- dārakasahitā vāṃ pādavadanaṃ karomi /
KSak_7.28:<1% mārīca -- vatse /
* ākhaṇḍalasamo bhartā jayantapratimaḥ sutaḥ /
* āśīr anyā na te yogyā paulomīsadṛśī bhava // KSak_7.28 //p.286
KSak_7.28:>6% aditi -- jāte bhartur bahumatā bhava /
ayaṃ ca dīrghāyur vatsaka ubhayakulanandano bhavatu /
upaviśata /
(sarve prajāpatim abhita upaviśanti)
KSak_7.29:<1% mārīca -- (ekaikaṃ nirdiśan)
* diṣṭyā śakuntalā sādhvī sadapatyam idaṃ bhavān /
* śraddhā vittaṃ vidhiś ceti tritayaṃ tat samāgatam // KSak_7.29 //
KSak_7.30:<1% rājā -- bhagavan /
prāgabhipretasiddhiḥ /
paścāddarśanam /
ato 'pūrvaḥ khalu vo 'nugrahaḥ / kutaḥ /
* udeti pūrvaṃ kusumaṃ tataḥ phalaṃ ghanodayaḥ prāk+tadanantaraṃ payaḥ
* nimittanaimittikayor ayaṃ kramas tava prasādasya puras tu saṃpadaḥ // KSak_7.30 //
KSak_7.30:>1% mātaliḥ -- evaṃ vidhātāraḥ prasīdanti /
KSak_7.31:<1% rājā -- bhagavann imām ājñākarīṃ vo gāndharveṇa vivāhavidhinopayamya
kasyacit kālasya bandhubhir ānītāṃ smṛtiśaithilyāt pratyādiśann aparāddho 'smi tatrabhavato
yuṣmatsagotrasya kaṇvasya /
paścād aṅgulīyakadarśanād ūḍhapūrvā tadduhitaram avagato 'ham /
tac citram iva me pratibhāti /
* yathā gajo neti samakṣarūpe tasminn apakrāmati saṃśayaḥ syāt /
* padāni dṛṣṭvā tu bhavet pratītis tathāvidho me manaso vikāraḥ // KSak_7.31 //p.288
KSak_7.31:>1% mārīca -- vatsa alam ātmāparādhaśaṅkā /
saṃmoho 'pi tvayy anupapannaḥ / śrūyatām /
KSak_7.31:>2% rājā -- avahito 'smi /
KSak_7.31:>3% mārīca -- yadā evāpsarastīrthāvataraṇāt pratyakṣavaiklavyāṃ śakuntalām
ādāya menakā dākṣāyaṇīm upagatā tadā eva dhyānād avagato 'smi durvāsasaḥ śāpād iyaṃ
tapasvinī sahadharmacāriṇītvayā pratyādiṣṭā nānyatheti /
sa cāyam aṅgulīyakadarśanāvasānaḥ /
KSak_7.31:>4% rājā -- (socchvāsam)
eṣa vacanīyān mukto 'smi /
KSak_7.31:>5% śakuntalā -- (svagatam)
diṣṭyākāraṇapratyādeśī nāryaputraḥ /
na punaḥ śaptam ātmānaṃ smarāmi /
athavā prāpto mayā sa hi śāpo virahaśūnyahṛdayayā na viditaḥ /
ataḥ sakhībhyāṃ saṃdiṣṭāsmi bhartur aṅgulīyakaṃ darśayitavyam iti /
KSak_7.32:<1% mārīca -- vatse caritārthāsi /
tad idānīṃ sahadharmacāriṇaṃ prati na tvayā manyuḥ kāryaḥ / paśya /
* śāpād asi pratihatā smṛtirodharūkṣe bhartary apetatamasi prabhutā tava eva /
* chāyā na mūrchati malopahataprasāde śuddhe tu darpaṇatale sulabhāvakāśā // KSak_7.32 //p.290
KSak_7.32:>1% rājā -- yathā āha bhagavān /
KSak_7.32:>2% mārīca -- vatsa kaccid abhinanditas tvayā vidhivad asmābhir anuṣṭhitajātakarmā putra eṣa śākuntaleyaḥ /
KSak_7.32:>3% rājā -- bhagavann atra khalu me vaṃśapratiṣṭhā /
(iti bālaṃ hastena gṛhṇāti)
KSak_7.33:<1% mārīca -- tathābhāvinam enaṃ cakravartinam avagacchatu bhavān / paśya /
* rathenānuddhātastimitagatinā tīrṇajaladhiḥ
* purā saptadvīpāṃ jayati vasudhām apratirathaḥ /
* ihāyaṃ sattvānāṃ prasabhadamanāt sarvadamanaḥ
* punar yāsyaty ākhyāṃ bharata il lokasya bharaṇāt // KSak_7.33 //
KSak_7.33:>1% rājā -- bhagavatā kṛtasaṃskāre sarvam asmin vayam āśāsmahe /
KSak_7.33:>2% aditi -- bhagavann asyā duhitṛmanorathasaṃpatteḥ kaṇvo 'pi tāvatśrutavistāraḥ kriyatām /
duhitṛvatsalā menakā ihaiva upacarantī tiṣṭhati /
KSak_7.33:>3% śakuntalā -- (ātmagatam)
manorathaḥ khalu me bhaṇito bhagavatyā /p.292
KSak_7.33:>4% mārīca -- tapaḥprabhavāt pratyakṣaṃ sarvam eva tatrabhavataḥ /
KSak_7.33:>5% rājā -- ataḥ khalu mama nātikruddho muniḥ /
KSak_7.33:>6% mārīca -- tathāpy asau priyam asmābhiḥ praṣṭavyaḥ /
kaḥ ko 'tra bhoḥ / (praviśya)
KSak_7.33:>7% śiṣya -- bhagavann ayam asmi /
KSak_7.33:>8% mārīca -- gālava idānīm eva vihāyasā gatvā mama vacanāt tatrabhavate
kaṇvāya priyam āvedaya yathā putravatī śakuntalā tatśāpanivṛttau smṛtimatā duṣyantena pratigṛhīteti /
KSak_7.33:>9% śiṣyaḥ -- yad ājñāpayati bhagavān (iti niṣkrāntaḥ)
KSak_7.33:>10% mārīca -- vatsa tvam api svāpatyadārasahitaḥ sakyur ākhaṇḍalasya ratham āruhya te rājadhānīṃ pratiṣṭhasva /
KSak_7.33:>11% rājā -- yad ājñāpayati bhagavān /
KSak_7.34:<1% mārīca -- api ca /
* tava bhavatu viḍaujāḥ prājyavṛṣṭiḥ prajāsu
* tvam api vitatayajño vajriṇaṃ prīṇayasva /
* yugaśataparivartān evam anyonyakṛtyair
* nayatam ubhayalokānugrahaślāghanīyaiḥ // KSak_7.34 //
KSak_7.34:>1% rājā -- bhagavan yathāśakti śreyase yatiṣye /
KSak_7.35:<1% mārīca -- vatsa kiṃ te bhūyaḥ priyam upakaromi /
KSak_7.35:<2% rāja ataḥ param api priyam asti /
yadīha bhagavān priyaṃ kartum icchati tarhi idam astu /
* pravartatāṃ prakṛtihitāya pārthivaḥ
* sarasvatī śrutamahatāṃ mahīyatām /
* mama api ca kṣapayatu nīlalohitaḥ
* punarbhavaṃ parigataśaktir ātmabhūḥ // KSak_7.35 //
(niṣkrāntāḥ sarve)
iti saptamo 'ṅkaḥ /
samāptam idam abhijñānaśākuntalaṃ nāma nāṭakam /
