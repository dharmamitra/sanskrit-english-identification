Paraśurāmakalpasūtra
1. Khaṇḍa: Dīkṣāvidhi
athāto dīkṣāṃ vyākhyāsyāmaḥ // Parks_1.1 //
bhagavān paramaśivabhaṭṭārakaḥ śrutyādyaṣṭādaśavidyāḥ sarvāṇi darśanāni līlayā tattadavasthāpannaḥ praṇīya,
saṃvinmayyā bhagavatyā bhairavyā svātmābhinnayā pṛṣṭaḥ pañcabhiḥ mukhaiḥ pañcāmnāyān paramārthasārabhūtān praṇināya // Parks_1.2 //
tatrāyaṃ siddhāntaḥ // Parks_1.3 //
ṣaṭtriṃśattattvāni viśvam // Parks_1.4 //
śarīrakañcukitaḥ śivo jīvo niṣkañcukaḥ paraśivaḥ // Parks_1.5 //
svavimarśaḥ purusārthaḥ // Parks_1.6 //
varṇātmakā nityāḥ śabdāḥ // Parks_1.7 //
mantrāṇām acintyaśaktitā // Parks_1.8 //
saṃpradāyaviśvāsābhyāṃ sarvasiddhiḥ // Parks_1.9 //
viśvāsabhūyiṣṭhaṃ prāmāṇyam // Parks_1.10 //
gurumantradevatātmamanaḥpavanānām
aikyaniṣphālanād antarātmavittiḥ // Parks_1.11 //
ānandaṃ brahmaṇo rūpaṃ,
tac ca dehe vyavasthitaṃ,
tasyābhivyañjakāḥ pañca makārāḥ,
tair arcanaṃ guptyā,
prākaṭyān nirayaḥ // Parks_1.12 //
bhāvanādārḍhyād ājñāsiddhiḥ // Parks_1.13 //
sarvadarśanānindā // Parks_1.14 //
agaṇanaṃ kasyāpi // Parks_1.15 //
sacchiṣye rahasyakathanam // Parks_1.16 //
sadā vidyānusaṃhatiḥ // Parks_1.17 //
satataṃ śivatāsamāveśaḥ // Parks_1.18 //
kāmakrodhalobhamohamadamātsaryāvihitahiṃsāsteyalokavidviṣṭavarjanam // Parks_1.19 //
ekagurūpāstir asaṃśayaḥ // Parks_1.20 //
sarvatra niṣparigrahatā // Parks_1.21 //
phalaṃ tyaktvā karmakaraṇam // Parks_1.22 //
anityakarmalopaḥ // Parks_1.23 //
mapañcakālābhe 'pi nityakramapratyavamṛṣṭiḥ // Parks_1.24 //
nirbhayatā sarvatra // Parks_1.25 //
sarvaṃ vedyaṃ havyam indriyāṇi srucaḥ śaktayo jvālāḥ svātmā śivaḥ pāvakaḥ svayam eva hotā // Parks_1.26 //
nirviṣayacidvimṛṣṭiḥ phalam // Parks_1.27 //
ātmalābhān na paraṃ vidyate // Parks_1.28 //
saiṣā śāstraśailī // Parks_1.29 //
veśyā iva prakaṭā vedādividyāḥ /
sarveṣu darśaneṣu gupteyaṃ vidyā // Parks_1.30 //
tatra sarvathā matimān dīkṣeta // Parks_1.31 //
dīkṣās tisraḥ śāktī śāmbhavī māntrī ceti /
tatra śāktī śaktipraveśanāt śāmbhavī caraṇavinyāsāt
māntrī mantropadiṣṭayā sarvāś ca kuryāt // Parks_1.32 //
ekaikāṃ vety eke // Parks_1.33 //
sadguruḥ kramaṃ pravartya sāṅgaṃ hutvā taruṇollāsavān śiṣyam āhūya vāsasā mukhaṃ
baddhvā gaṇapatilalitāśyāmāvārtālīparāpātrabindubhis tam avokṣya siddhāntaṃ śrāvayitvā // Parks_1.34 //
tacchirasi raktaśuklacaraṇaṃ bhāvayitvā tadamṛtakṣālitaṃ sarvaśarīram alaṅkuryāt // Parks_1.35 //
tasyāmūlam ābrahmabilaṃ prajvalantīṃ prakāśalaharīṃ jvaladanalanibhāṃ dhyātvā tadraśmibhis tasya pāpapāśān dagdhvā // Parks_1.36 //
trikaṭutriphalācaturjātatakkolamadayantīsahadevīdūrvābhasmamṛttikācandanakuṅkumarocanākarpūravāsitajalapūrṇaṃ
vastrayugaveṣṭitaṃ nūtanakalaśaṃ bālāṣaḍaṅgenābhyarcya śrīśyāmāvārtālīcakrāṇi nikṣipya
tisṛṇām āvaraṇamantrair abhyarcya saṃrakṣyāstreṇa pradarśya dhenuyonī // Parks_1.37 //
śivayuksauvarṇakarṇike svaradvandvajuṣṭakiñjalkāṣṭake ka ca ṭa ta pa ya śa lākṣaravargāṣṭayuktāṣṭadale
digaṣṭakasthita ṭhaṃ vaṃ caturaśre mātṛkāyantre śiṣyaṃ niveśya tena kumbhāmbhasā
tisṛbhiḥ vidyābhiḥ snapayet // Parks_1.38 //
sadukūlaṃ sālepaṃ sābharaṇaṃ samālaṃ suprasannaṃ śiṣyaṃ pārśve niveśya mātṛkāṃ tadaṅge
vinyasya vimuktamukhakarpaṭasya tasya haste trīn prathamasiktān candanokṣitān dvitīyakhaṇḍān
puṣpakhaṇḍān nikṣipya tattvamantrair grāsayitvā dakṣiṇakarṇe bālam upadiśya paścād
iṣṭamanuṃ vadet // Parks_1.39 //
tatas tasya śirasi svacaraṇaṃ nikṣipya sarvān mantrān sakṛd vā krameṇa vā yathādhikāram
upadiśya svāṅgeṣu kimapy aṅgaṃ śiṣyaṃ sparśayitvā tadaṅgamātṛkāvarṇādi dvyakṣaraṃ
tryakṣaraṃ caturakṣaraṃ vā ānandanāthaśabdāntaṃ tasya nāma diśet // Parks_1.40 //
bālopadiṣṭeḥ pūrvam ātmanaḥ pādukāṃ ṣaṭtārayuktāṃ dadyāt // Parks_1.41 //
ācārān anuśiṣya,
hārdacaitanyam āmṛśya,
vidyātrayeṇa tadaṅgaṃ triḥ parimṛjya parirabhya mūrdhany avaghrāya svātmarūpaṃ kuryāt // Parks_1.42 //
 śiṣyo 'pi pūrṇatāṃ bhāvayitvā kṛtārthas taṃ guruṃ yathāśakti vittair upacarya viditaveditavyo 'śeṣamantrādhikārī bhaved iti śivam // Parks_1.43 
2. Khaṇḍa: Gaṇanāyakapaddhati
itthaṃ sadguror āhitadīkṣaḥ mahāvidyārādhanapratyūhāpohāya gāṇanāyakīṃ paddhatim āmṛśet // Parks_2.1 //
brāhme muhūrta utthāya dvādaśānte sahasradalakamalakarṇikāmadhyaniviṣṭagurucaraṇayugalavigaladamṛtarasavisarapariplutākhilāṅgo
hṛdayakamalamadhye jvalantam udyadaruṇakoṭipāṭalam aśeṣadoṣanirveṣabhūtam anekapānanaṃ
niyamitapavanamanogatir dhyātvā tatprabhāpaṭalapāṭalīkṛtatanuḥ bahir nirgatya muktamalamūtro
dantadhāvanasnānavastraparidhānasūryārghyadānāni vidhāya udyadādityavartine mahāgaṇapataye
“tatpuruṣāya vidmahe,
vakratuṇḍāya dhīmahi //
tan no dantī pracodayāt” ity arghyaṃ datvā nityakṛtyaṃ vidhāya caturāvṛttitarpaṇaṃ kuryāt / [69]
āyur ārogyam aiśvaryaṃ balaṃ puṣṭir mahadyaśaḥ /
kavitvaṃ bhuktimuktī ca caturāvṛttitarpaṇāt // Parks_2.2 //
prathamaṃ dvādaśavāraṃ mūlamantreṇa tarpayitvā mantrāṣṭāviṃśativarṇān svāhāntān ekaikaṃ
caturvāraṃ mūlaṃ ca caturvāraṃ tarpayitvā punaḥ
 śrīśrīpatigirijāgirijāpatiratiratipatimahīmahīpatimahālakṣmīmahālakṣmīpatiṛddhyāmodasamṛddhipramodakāntisumukhamadanāvatīdurmukhamadadravāvighnadrāviṇīvighnakartṛvasudhārāśaṅkhanidhivasumatīpadmanidhitrayodaśamithuneṣv 
ekaikāṃ devatāṃ caturvāraṃ mūlaṃ caturvāraṃ ca tarpayet,
evaṃ catuścatvāriṃśadadhikacatuśśatatarpaṇāni bhavanti // Parks_2.3 //
atha yāgavidhiḥ gṛham āgatya sthaṇḍilam upalipya dvāradeśa ubhayapārśvayor bhadrakālyai
bhairavāya dvārordhve lambodarāya namaḥ iti antaḥpraviśya āsanamantreṇa āsane sthitvā
prāṇān āyamya ṣaḍaṅgāni vinyasya mūlena vyāpakaṃ kṛtvā svātmani devaṃ siddhalakṣmīsamāśliṣṭapārśvam
 ardhenduśekharam āraktavarṇaṃ mātuluṅgagadāpuṇḍrekṣukārmukaśūlasudarśanaśaṅkhapāśotpaladhānyamañjarīnijadantāñcalaratnakalaśapariṣkṛtapāṇyekādaśakaṃ 
prabhinnakaṭam ānandapūrṇam aśeṣavighnadhvaṃsanighnaṃ vighneśvaraṃ dhyātvā // Parks_2.4 //
purato mūlasaptābhimantritena gandhākṣatapuṣpapūjitena śuddhena vāriṇā trikoṇaṣaṭkoṇavṛttacaturaśrāṇi
vidhāya tasmin puṣpāṇi vikīrya vahnīśāsuravāyuṣu madhye dikṣu ca ṣaḍaṅgāni vinyasya
agnimaṇḍalāya daśakalātmane arghyapātrādhārāya namaḥ sūryamaṇḍalāya dvādaśakalātmane
arghyapātrāya namaḥ somamaṇḍalāya ṣoḍaśakalātmane arghyāmṛtāya namaḥ iti śuddhajalam
āpūrya astreṇa saṃrakṣya kavacenāvakuṇṭhya dhenuyonimudrāṃ pradarśayet // Parks_2.5 //
saptavāram abhimantrya tajjalavipruḍbhir ātmānaṃ pūjopakaraṇāni ca saṃprokṣya tajjalena
pūrvoktaṃ maṇḍalaṃ parikalpya tadvad ādimaṃ saṃyojya tatro [79] pādimaṃ madhyamaṃ
ca nikṣipya vahnyarkendukalāḥ abhyarcya vakratuṇḍagāyatryā gaṇānāṃ tvety anayā ṛcā
cābhimantrya astrādirakṣaṇaṃ kṛtvā tadbindubhis triśaḥ śirasi gurupādukām ārādhayet // Parks_2.6 //
purato raktacandananirmite pīṭhe mahāgaṇapatipratimāyāṃ vā caturasrāṣṭadalaṣaṭkoṇatrikoṇamaye
cakre vā tīvrāyai jvālinyai nandāyai bhogadāyai kāmarūpiṇyai ugrāyai tejovatyai satyāyai
vighnanāśinyai ṛṃ dharmāya ṝṃ jñānāya ḷṃ vairāgyāya ḹṃ aiśvaryāya ṛṃ adharmāya ṝṃ
ajñānāya ḷṃ avairāgyāya ḹṃ anaiśvaryāya nama iti pīṭhaśaktīr dharmādyaṣṭakaṃ cābhyarcya
mūlam uccārya mahāgaṇapatim āvāhayāmīty āvāhya pañcadhopacarya daśadhā saṃtarpya
mūlena mithunāṅgabrāhmyādīndrādirūpapañcāvaraṇapūjāṃ kuryāt // Parks_2.7 //
trikoṇe devaḥ tasya ṣaḍasrasyāntarāle śrīśrīpatyādicaturmithunāni aṅgāni ca ṛddhyāmodādiṣaṇmithunāni
ṣaḍasre mithunadvayaṃ ṣaḍasrobhayapārśvayos tatsandhiṣv aṅgāni brāhmyādyā aṣṭadale
caturasrāṣṭadikṣv indrādyāḥ pūjyāḥ sarvatra devatānāmasu śrīpūrvaṃ pādukām uccārya
pūjayāmīty aṣṭākṣarīṃ yojayet // Parks_2.8 //
evaṃ pañcāvaraṇīm iṣṭvā punar devaṃ gaṇanāthaṃ daśadhopatarpya ṣoḍaśopacārair upacarya
praṇavamāyānte sarvavighnakṛdbhyaḥ sarvabhūtebhyo huṃ svāhā iti triḥ paṭhitvā baliṃ
datvā gaṇapatibuddhyaikaṃ baṭukaṃ siddhalakṣmībuddhyaikāṃ śaktiṃ cāhūya gandhapuṣpākṣatair
abhyarcyādimopādimamadhyamān datvā mama nirvighnaṃ mantrasiddhir bhūyād ity anugrahaṃ
kārayitvā namaskṛtya yathāśakti japet // Parks_2.9 //
yady agnikāryasaṃpattiḥ baleḥ pūrvaṃ vidhivat saṃskṛte 'gnau svāhāntaiḥ śrīśrīpatyādivighnakartṛparyantaiḥ
mantrair hutvā punar āgatya devaṃ trivāraṃ saṃtarpya yogyais saha mapañcakam urarīkṛtya
mahāgaṇapatim ātmany udvāsya siddhasaṅkalpaḥ sukhī viharet iti śivam // Parks_2.10 //
3. Khaṇḍa: Śrīkrama
evaṃ gaṇapatim iṣṭvā vidhūtasamastavighnavyatikaraḥ śakticakraikanāyikāyāḥ śrīlalitāyāḥ kramam ārabheta // Parks_3.1 //
brāhme muhūrte brāhmaṇo muktasvāpaḥ pāpavilāpāya paramaśivarūpaṃ gurum abhimṛśya // Parks_3.2 //
mūlādividhibilaparyantaṃ taḍitkoṭikaḍārāṃ taruṇadivākarapiñjarāṃ jvalantīṃ mūlasaṃvidaṃ
dhyātvā tadraśminihatakaśmalajālaḥ kādiṃ hādiṃ vā mūlavidyāṃ manasā daśavāram āvartya // Parks_3.3 //
snānakarmaṇi prāpte mūlena datvā triḥ salilāñjalīn tris tadabhimantritāḥ pītvāpas
tris santarpya triḥ prokṣyātmānaṃ paridhāya vāsasī hrāṃ hrīṃ hrūṃ saḥ ity uktvā mārtāṇḍabhairavāya
prakāśaśaktisahitāya svāheti tris savitre dattārghyaḥ // Parks_3.4 //
tanmaṇḍalamadhye navayonicakram anucintya vācam uccārya tripurasundari vidmahe kāmam uccārya pīṭhakāmini dhīmahi śaktim uccārya,
tan naḥ klinnā pracodayād iti trir maheśyai dattārghyaḥ śatam aṣṭottaram āmṛśya manuṃ maunam ālambya // Parks_3.5 //
yāgamandiraṃ gatvā kḷptākalpas saṅkalpākalpo vā pīṭhamanunā āsane samupaviṣṭaḥ // Parks_3.6 //
tritārīm uccārya raktadvādaśaśaktiyuktāya dīpanāthāya nama iti bhūmau muñcet puṣpāñjalim // Parks_3.7 //
sarveṣāṃ mantrāṇām ādau tritārīsaṃyogaḥ /
tritārī vāṅmāyākamalāḥ // Parks_3.8 //
 purataḥ pañcaśakticatuḥśrīkaṇṭhamelanarūpaṃ bhūsadanatrayavalitrayabhūpapatradikpatrabhuvanāradruhiṇāravidhikoṇadikkoṇatrikoṇabinducakramayaṃ 
mahācakrarājaṃ sindūrakuṅkumalikhitaṃ cāmīkarakaladhautapañcaloharatnasphaṭikādyutkīrṇaṃ
vā niveśya // Parks_3.9 //
tatra mahācakre amṛtāmbhonidhaye ratnadvīpāya nānāvṛkṣamahodyānāya kalpavṛkṣavāṭikāyai
santānavāṭikāyai haricandanavāṭikāyai mandāravāṭikāyai pārijātavāṭikāyai kadambavāṭikāyai
puṣparāgaratnaprākārāya padmarāgaratnaprākārāya gomedharatnaprākārāya vajraratnaprākārāya
vaiḍūryaratnaprākārāya indranīlaratnaprākārāya muktāratnaprākārāya marakataratnaprākārāya
vidrumaratnaprākārāya māṇikyamaṇḍapāya sahasrastambhamaṇḍapāya amṛtavāpikāyai ānandavāpikāyai
vimarśavāpikāyai bālātapodgārāya candrikodgārāya mahāśṛṅgāraparighāyai mahāpadmāṭavyai
cintāmaṇigṛharājāya pūrvāmnāyamayapūrvadvārāya dakṣiṇāmnāyamayadakṣiṇadvārāya paścimāmnāyamayapaścimadvārāyottarāmnāyamayottaradvārāya
ratnapradīpavalayāya maṇimayamahāsiṃhāsanāya brahmamayaikamañcapādāya viṣṇumayaikamañcapādāya
rudramayaikamañcapādāya īśvaramayaikamañcapādāya sadāśivamayaikamañcaphalakāya haṃsatūlatalpāya
haṃsatūlamahopadhānāya kausumbhāstaraṇāya mahāvitānakāya mahājavanikāyai namaḥ iti
catuścatvāriṃśanmantrais tattad akhilaṃ bhāvayitvā arcayitvā // Parks_3.10 //
gandhapuṣpākṣatādīṃś ca dakṣiṇabhāge dīpān abhito dattvā mūlena cakram abhyarcya mūlatrikhaṇḍaiḥ prathamatryasre // Parks_3.11 //
vāyvagnisalilavarṇayukprāṇāyāmaiḥ śoṣaṇaṃ saṃdahanam āplāvanaṃ ca vidhāya // Parks_3.12 //
triḥ prāṇān āyamya // Parks_3.13 //
apasarpantu te bhūtā ye bhūtā bhuvi saṃsthitāḥ /
ye bhūtā vighnakartāras te naśyantu śivājñayā /
 iti vāmapādapārṣṇighātakarāsphoṭasamudañcitavaktras tālatrayaṃ datvā devyahambhāvayuktaḥ svaśarīre vajrakavacanyāsajālaṃ vidadhīta // Parks_3.14 
binduyukśrīkaṇṭhānantatārtīyaiḥ madhyamāditalaparyantaṃ kṛtakaraśuddhiḥ // Parks_3.15 //
kumārīm uccārya mahātripurasundarīpadam ātmānaṃ rakṣa rakṣeti hṛdaye añjaliṃ dattvā // Parks_3.16 //
māyākāmaśaktīr uccārya devyātmāsanāya namaḥ iti svasyāsanaṃ dattvā // Parks_3.17 //
śivayugbālām uccārya śrīcakrāsanāya namaḥ śivabhṛguyugbālām uccārya sarvamantrāsanāya
namo bhuvanāmadanau blem uccārya sādhyasiddhāsanāya namaḥ iti cakramantradevatāsanaṃ
tribhir mantraiś cakre kṛtvā // Parks_3.18 //
bālādvirāvṛttyā tridvyekadaśatridvisaṅkhyāṅgulivinyāsaiḥ kḷptaṣaḍaṅgaḥ // Parks_3.19 //
sabindūn aco blūm uccārya vaśinīvāgdevatāyai namaḥ iti śirasi /
sarvatra vargāṇāṃ binduyogaḥ /
kavargaṃ kalahrīṃ ca nigadya kāmeśvarīvāgdevatāyai namaḥ iti lalāṭe /
cuṃ gaditvā nvlīṃ modinīvāgdevatāyai namaḥ iti bhrūmadhye /
ṭuṃ bhaṇitvā ylūṃ vimalāvāgdevatāyai namaḥ iti kaṇṭhe /
tuṃ ca procya jmrīṃ aruṇāvāgdevatāyai namaḥ iti hṛdi /
puṃ ca hslvyūṃ uccārya jayinīvāgdevatāyai namaḥ iti nābhau /
yādicatuṣkaṃ jhmryūṃ uccārya sarveśvarīvāgdevatāyai namaḥ iti liṅge /
śādiṣaṭkaṃ kṣmrīṃ ākhyāya kaulinīvāgdevatāyai namaḥ iti mūle // Parks_3.20 //
 mūlavidyāpañcadaśavarṇān mūrdhni mūle hṛdi cakṣustritaye śrutidvayamukhabhujayugalapṛṣṭhajānuyugalanābhiṣu vinyasya ṣoḍhā cakre nyasyānyasya  #
vā // Parks_3.21 // 
śuddhāmbhasā vāmabhāge trikoṇaṣaṭkoṇavṛttacaturaśramaṇḍalaṃ kṛtvā puṣpair abhyarcya
sādhāraṃ śaṅkhaṃ pratiṣṭhāpya śuddhajalam āpūrya ādimabinduṃ dattvā ṣaḍaṅgenābhyarcya
vidyayā abhimantrya tajjalavipruḍbhiḥ ātmānaṃ pūjopakaraṇāni ca saṃprokṣya // Parks_3.22 //
tajjalena trikoṇaṣaṭkoṇavṛttacaturasramaṇḍalaṃ kṛtvā madhyaṃ vidyayā vidyākhaṇḍais
trikoṇaṃ bījāvṛttyā ṣaḍaśraṃ saṃpūjya vācam uccārya agnimaṇḍa [107] lāya daśakalātmane
arghyapātrādhārāya namaḥ iti pratiṣṭhāpya ādhāraṃ prapūjya pāvakīḥ kalāḥ // Parks_3.23 //
madanād upari sūryamaṇḍalāya dvādaśakalātmane arghyapātrāya namaḥ iti saṃvidhāya
pātraṃ saṃspṛśya kalāḥ saurīḥ sauḥ somamaṇḍalāya ṣoḍaśakalātmane arghyāmṛtāya namaḥ
iti pūrayitvā ādimaṃ dattvopādimamadhyamau pūjayitvā vidhoḥ kalāṣoḍaśakam // Parks_3.24 //
tatra vilikhya tryasram akathādimayarekhaṃ halakṣayugāntasthitahaṃsabhāsvaraṃ vākkāmaśaktiyuktakoṇaṃ
haṃsenārādhya bahir vṛttaṣaṭkoṇaṃ kṛtvā ṣaḍasraṃ ṣaḍaṅgena purobhāgādy abhyarcya
mūlena saptadhā abhimantrya dattagandhākṣatapuṣpadhūpadīpaḥ tadvipruḍbhiḥ prokṣitapūjādravyaḥ
sarvaṃ vidyāmayaṃ kṛtvā tat spṛṣṭvā caturnavatimantrān japet // Parks_3.25 //
tritārīnamassaṃpuṭitāḥ tejastritayakalā aṣṭatriṃśat /
sṛṣṭiṛddhismṛtimedhākāntilakṣmīdyutisthirāsthitisiddhayo brahmakalā daśa /
jarā pālinī śāntir īśvarī ratikāmike varadāhlādinī prītir dīrghā viṣṇukalā daśa /
tīkṣṇā raudrī bhayā nidrā tandrī kṣudhā krodhinī kriyodgārīmṛtyavo rudrakalā daśa /
pītā śvetāruṇāsitāś catasra īśvarakalāḥ /
nivṛttipratiṣṭhāvidyāśāntīndhikādīpikārecikāmocikāparāsūkṣmāsūkṣmāmṛtājñānājñānāmṛtāpyāyinīvyāpinīvyomarūpāḥ ṣoḍaśa sadāśivakalāḥ //
haṃsaś śuciṣad vasur antarikṣasad dhotā vvediṣad atithir duroṇasat /
nṛṣad varasad ṛtasad vayomasad abjā gojā ṛtajā adrijā ṛtaṃ bṛhat //
pra tadviṣṇuḥ stavate vīryeṇa mṛgo na bhīmaḥ kucaro giriṣṭhāḥ /
yasyoruṣu triṣu vikrameṣv adhikṣiyanti bhuvanāni vviśvā //
tryambakaṃ yajāmahe sugandhiṃ puṣṭivardhanam /
urvārukam iva bandhanān mṛtyor mukṣīya māmṛtāt //
tadviṣṇoḥ paramaṃ padaṃ sadā paśyanti sūrayaḥ /
divīva cakṣur ātatam //
tadviprāso vipanyavo jāgṛvāṃsaḥ samindhate /
viṣṇor yat paramaṃ padam //
viṣṇur yoniṃ kalpayatu tvaṣṭā rūpāṇi piṃśatu /
āsiñcatu prajāpatir dhātā garbhaṃ dadhātu te //
garbhaṃ dhehi sinīvāli garbhaṃ dhehi sarasvati /
garbhaṃ te aśvinau devāv ādhattāṃ puṣkarasrajā //
ity ete pañcamantrāḥ //
mūlavidyā cāhatya caturnavatimantrāḥ // Parks_3.26 //
atha haike pañcabhir akhaṇḍādyair abhimantraṇam āmananti // Parks_3.27 //
akhaṇḍaikarasānandakare parasudhātmani /
svacchandasphuraṇam atra nidhehy akulanāyike //
akulasthāmṛtākāre śuddhajñānakare pare /
amṛtatvaṃ nidhehy asmin vastuni klinnarūpiṇi //
tadrūpiṇy aikarasyatvaṃ kṛtvā hy etat svarūpiṇi /
bhūtvā parāmṛtākārā mayi citsphuraṇaṃ kuru //
iti tisro 'nuṣṭubho vidyāḥ // Parks_3.28 //
 atho vācaṃ blūṃ jhraum iti jūṃ saḥ iti coktvā amṛte amṛtodbhave amṛteśvari amṛtavarṣiṇi amṛtaṃ srāvaya srāvaya svāheti caturtho mantraḥ // 
vāgbhavo vada vada tato vāgvādini vāṅmadanaklinne kledini kledaya mahākṣobhaṃ kuruyugalaṃ
mādanaṃ śaktir mokṣaṃ kuru kuru śabdo hasacaturdaśapañcadaśapiṇḍaḥ sahacaturdaśaṣoḍaśapiṇḍaś
ceti pañcamīyaṃ vidyaitābhiḥ abhimantrya jyotirmayaṃ tad arghyaṃ vidhāya // Parks_3.30 //
tadbindubhis triśaḥ śirasi gurupādukām iṣṭvā ārdraṃ jvalati jyotir aham asmi jyotir
jvalati brahmāham asmi yo 'ham asmi brahmāham asmi aham asmi brahmāham asmi aham
evāhaṃ māṃ juhomi svāheti tad bindum ātmanaḥ kuṇḍalinyāṃ juhuyāt // Parks_3.31 //
etad arghyaśodhanam iti śivam // Parks_3.32 //
4. Khaṇḍa: Lalitākrama
atha hṛccakrasthitām antassuṣumṇāpadmāṭavīnirbhedanakuśalāṃ nirastamohatimirāṃ śivadīpadīptim
ādyāṃ saṃvidaṃ vahannāsapuṭena nirgamayya līlākalitavapuṣaṃ tāṃ trikhaṇḍamudrāśikhaṇḍe
kusumāñjalau haste samānīya // Parks_4.1 //
māyālakṣmī parā uccārya devīnāma cāmṛtacaitanyamūrtiṃ kalpayāmi namaḥ iti kalpayitvā // Parks_4.2 //
hasarayujaṃ vācaṃ hasayuktāṃ kalarīṃ hasaracaturdaśaṣoḍaśān apy uccārya,
mahāpadmavanāntaḥsthe kāraṇānandavigrahe /
sarvabhūtahite mātar ehy ehi parameśvari //
iti baindavacakre paracitim āvāhya // Parks_4.3 //
catuṣṣaṣṭyupacārān kuryāt /
sarve upacāramantrāḥ tritārīpūrvāḥ kalpayāmi namaḥ ity antāḥ kartavyāḥ // Parks_4.4 //
tritārīm uccārya pādyaṃ kalpayāmi namaḥ iti krameṇa ābharaṇāvaropaṇaṃ sugandhitailābhyaṅgaṃ
majjanaśālāpraveśanaṃ majjanamaṇḍapamaṇipīṭhopaveśanaṃ divyasnānīyodvartanam uṣṇodakasnānam
kanakakalaśacyutasakalatīrthābhi [139] ṣekaṃ dhautavastraparimārjanam aruṇadukūlaparidhānam
 aruṇakucottarīyam ālepamaṇḍapapraveśanam ālepamaṇḍapamaṇipīṭhopaveśanaṃ candanāgarukuṅkumasaṅkumṛgamadakarpūrakastūrīgorocanādidivyagandhasarvāṅgīṇavilepanaṃ 
keśabharasya kālāgarudhūpaṃ mallikāmālatījātīcampakāśokaśatapatrapūgakuḍmalīpunnāgakalhāramukhyasarvartukusumamālāṃ
bhūṣaṇamaṇḍapapraveśanaṃ bhūṣaṇamaṇḍapamaṇipīṭhopaveśanaṃ navamaṇimakuṭaṃ candraśakalaṃ
sīmantasindūraṃ tilakaratnaṃ kālāñjanaṃ pālīyugalaṃ maṇikuṇḍalayugalaṃ nāsābharaṇam
adharayāvakaṃ prathamabhūṣaṇaṃ kanakacintākaṃ padakaṃ mahāpadakaṃ muktāvalim ekāvaliṃ
channavīraṃ keyūrayugalacatuṣṭayaṃ valayāvalim ūrmikāvaliṃ kāñcīdāmakaṭisūtraṃ saubhāgyābharaṇaṃ
pādakaṭakaṃ ratnanūpuraṃ pādāṅgulīyakam ekakare pāśam anyakare aṅkuśam itarakare
puṇḍrekṣucāpam aparakare puṣpabāṇān śrīmanmāṇikyapāduke svasamānaveṣābhir āvaraṇadevatābhiḥ
saha mahācakrādhirohaṇaṃ kāmeśvarāṅkaparyaṅkopaveśanam amṛtāsavacaṣakam ācamanīyaṃ
karpūravīṭikām ānandollāsavilāsahāsaṃ maṅgalārārtikaṃ chatraṃ cāmarayugalaṃ darpaṇaṃ
tālavṛntaṃ gandhaṃ puṣpaṃ dhūpaṃ dīpaṃ naivedyaṃ kalpayāmi namaḥ iti catuṣṣaṣṭyupacārān
vidhāya // Parks_4.5 //
navamudrāś ca pradarśya // Parks_4.6 //
mūlena tridhā santarpya // Parks_4.7 //
devyā agnīśāsuravāyuṣu madhye dikṣu ca ṣaḍaṅgāni pūjayitvā // Parks_4.8 //
vāksakalahrīṃ nityaklinne madadrave sauḥ iti kāmeśvarī /
sarvatra nityāśrīpāduketi yojyam /
vāgbhagabhuge bhagini bhagodari bhagamāle bhagāvahe bhagaguhye bhagayoni bhaganipātini
sarvabhagavaśaṅkari bhagarūpe nityaklinne bhagasvarūpe sarvāṇi bhagāni me hy ānaya
varade rete surete bhagaklinne klinnadrave kledaya drāvaya amoghe bhagavicce kṣubha
kṣobhaya sarvasa [147] ttvān bhageśvari aiṃ blūṃ jeṃ blūṃ bheṃ blūṃ moṃ blūṃ heṃ
blūṃ heṃ klinne sarvāṇi bhagāni me vaśam ānaya strīṃ hara bleṃ hrīṃ bhagamālinī /
tāro māyā nityaklinne madadrave svāhā iti nityaklinnā /
praṇavaḥ kroṃ bhroṃ krauṃ jhrauṃ chrauṃ jrauṃ svāhā iti bheruṇḍā /
praṇavo māyā vahnivāsinyai namaḥ iti vahnivāsinī /
māyāklinne vāk kroṃ nityamadadrave hrīṃ iti mahāvajreśvarī /
māyā śivadūtyai namaḥ iti śivadūtī /
praṇavo māyā huṃ khe ca che kṣaḥ strīṃ huṃ kṣeṃ hrīṃ phaṭ iti tvaritā /
kumārī kulasundarī /
hasakalaraḍavāgbhavahasakalaraḍabindumālinīhasakalaraḍacaturdaśaṣoḍaśā iti nityā /
māyā phreṃ srūṃ aṅkuśapāśasmaravāgbhavablūṃpadanityamadadrave varma phreṃ māyeti nīlapatākā /
bhamarayaūm iti vijayā /
svaum iti sarvamaṅgalā /
tāro namo bhagavati jvālāmālini devadevi sarvabhūtasaṃhārakārike jātavedasi jvalanti
jvala jvala prajvala prajvala trijātiyuktamāyārephasaptakajvālāmālini varmaphaḍagnijāyeti jvālāmālinī /
(aṃ) ckauṃ iti citreti pañcadaśa nityāḥ prathamatryasrarekhāsthitapañcadaśasvareṣu pūjyaḥ /
visṛṣṭau ṣoḍaśīṃ mūlavidyayā cābhyarcya // Parks_4.9 //
 madhye prāktryasram adhyāntaḥ munivedanāgasaṅkhyān yathāsampradāyaṃ pādukān divyasiddhamānavaughasiddhān iṣṭvā paścāt svaśirasi nāthaṃ yajet 
etallayāṅgapūjanam iti śivam // Parks_4.10 //
5. Khaṇḍa: Lalitānavāvaraṇapūjā
atha prāthamike caturasre aṇimālaghimāmahimeśitvavaśitvaprākāmyabhuktīcchāprāptisarvakāmasiddhyantāḥ
madhyame caturasre brāhmyādyāmahālakṣmyantāḥ tṛtīye caturasre saṃkṣobhaṇadrāvaṇakarṣaṇavaśyonmādanamahāṅkuśakhecarībījayonitrikhaṇḍāḥ
sarvapūrvās tāḥ sampūjyāḥ // Parks_5.1 //
etāḥ prakaṭayoginyas trailokyamohanacakre samudrāḥ sasiddhayaḥ sāyudhāḥ saśaktayaḥ
savāhanāḥ saparivārāḥ sarvopacāraiḥ sampūjitāḥ santv iti tāsām eva samaṣṭyarcanaṃ
kṛtvā // Parks_5.2 //
karaśuddhim uccārya tripurācakreśvarīm avamṛśya drām iti sarvasaṃkṣobhiṇīmudrāṃ pradarśayet /
cakrayoginīcakreśīnāṃ nāmāni bhinnāni /
śiṣṭaṃ samānam // Parks_5.3 //
ṣoḍaśapatre kāmākarṣiṇī nityākaleti nityākalāntāḥ
 buddhyākarṣiṇīahaṅkārākarṣiṇīśabdākarṣiṇīsparśākarṣiṇīrūpākarṣiṇīrasākarṣiṇīgandhākarṣiṇīcittākarṣiṇīdhairyākarṣiṇīsmṛtyākarṣiṇīnāmākarṣiṇībījākarṣiṇīātmākarṣiṇīamṛtākarṣiṇīśarīrākarṣiṇī 
etā guptayoginyaḥ sarvāśāparipūrake cakre samudrāḥ ity ādi pūrvavat ātmarakṣām uccārya
tripureśīm iṣṭvā drīṃ iti sarvavidrāviṇīṃ pradarśayet // Parks_5.4 //
dikpatre kusumāmekhalāmadanāmadanāturārekhāveginyaṅkuśāmālinīr anaṅgapūrvāḥ saṃmṛśyaitā
guptatarayoginyaḥ sarvasaṃkṣobhaṇacakre samudrāḥ ity ādi pūrvavad ātmāsanam uccārya
tripurasundarīm iṣṭvā klīm iti sarvākarṣiṇīmudrāṃ pradarśayet // Parks_5.5 //
 bhuvanāre saṃkṣobhiṇīdrāviṇyākarṣiṇyāhlādinīsaṃmohinīstambhinījṛmbhiṇīvaśaṅkarīrañjanyunmādinyarthasādhinīsampattipūraṇīmantramayīdvandvakṣayaṅkarīḥ 
sarvādīr avamṛśyaitāḥ sampradāyayoginyaḥ sarvasaubhāgya [158] dāyakacakre samudrāḥ
ity ādi mantraśeṣaḥ cakrāsanam uccārya tripuravāsinīṃ cakreśvarīm iṣṭvā blūṃ iti
sarvavaśaṅkarīmudrām udghāṭayet // Parks_5.6 //
bahirdaśāre siddhipradāsampatpradāpriyaṅkarīmaṅgalakāriṇīkāmapradāduḥkhavimocinīmṛtyupraśamanīvighnanivāriṇyaṅgasundarīsaubhāgyadāyinīḥ
sarvapūrvāḥ sampūjyaitāḥ kulottīrṇayoginyaḥ sarvārthasādhakacakre manuśeṣam uktvā
mantrāsanam uccārya tripurāśrīcakreśvarīṃ pratyavamṛśya sa ity unmādinīmudrāṃ dadyāt // Parks_5.7 //
antardaśāre jñānaśaktyaiśvaryapradājñānamayīvyādhivināśinyādhārasvarūpāpāpaharānandamayīrakṣāsvarūpiṇīpsitaphalapradāḥ
sarvopapadāḥ [159] yaṣṭavyā etāni garbhayoginyaḥ sarvarakṣākaracakre śiṣṭaṃ tadvat
sādhyasiddhāsanam uccārya tripuramālinī mānyā krom iti sarvamahāṅkuśāṃ darśayet // Parks_5.8 //
aṣṭāre vaśinyādyaṣṭakaṃ namaḥsthāne pūjāmantrasannāma etā rahasyayoginyaḥ sarvarogaharacakre
śiṣṭaṃ spaṣṭaṃ mūrtividyām uccārya tripurāsiddhām ārādhya śivabhṛguṛddhiyukphreṃ
iti khecarī deyā // Parks_5.9 //
bāṇabījāny uccārya sarvajṛmbhaṇebhyo bāṇebhyo namaḥ dhaṃ thaṃ sarvasaṃmohanāya dhanuṣe
āṃ hrīṃ sarvavaśīkaraṇāya pāśāya kroṃ sarvasthambhanāyāṅkuśāya namaḥ iti mahātryasrabāhyacaturdikṣu
bāṇādyāyudhapūjā // Parks_5.10 //
trikoṇe vākkāmaśaktisamastapūrvāḥ kāmeśvarīvajreśvarībhagamālinīmahādevyaḥ bindau caturthī // Parks_5.11 //
tisṛṇām āsām anantaram abhedāya mūladevyāḥ pūjā /
kāmeśvaryādicaturthī nityānāṃ ṣoḍaśī cakradevīnāṃ navamī binducakrasthā cety ekaiva /
na tatra mantradevatābhedaḥ kāryaḥ /
tanmahādevyā eva /
caturṣu sthaleṣu viśeṣārcanam āvartate // Parks_5.12 //
etā atirahasyayoginyaḥ sarvasiddhiprade cakre /
pariśiṣṭaṃ draṣṭavyam /
āvāhanīm uccārya tripurāmbāṃ sambhāvya hsauṃ iti bījamudrākṛtiḥ // Parks_5.13 //
binducakre mūlena devīm iṣṭvā eṣā parāpararahasyayoginī sarvānandamaye cakre samudrā
sasiddhiḥ sāyudhā saśaktiḥ savāhanā saparivārā sarvopacāraiḥ saṃpūjitāstv iti punar mūlam uccārya,
mahācakreśvarīm iṣṭvā vāgbhavena yoniṃ pradarśya // Parks_5.14 //
pūrvavad dhūpadīpamudrātarpaṇanaivedyādi dattvā // Parks_5.15 //
bindunā mukhaṃ bindudvayena kucau saparārdhena yoniṃ kṛtvā kāmakalām iti dhyātvā // Parks_5.16 //
saubhāgyahṛdayam āmṛśya // Parks_5.17 //
vāmabhāgavihitatrikoṇavṛttacaturasre gandhākṣatārcite vāgbhavam uccārya vyāpakamaṇḍalāya
namaḥ ity ardhabhaktabharitāmbhasā ādimopādimamadhyamabhājanaṃ tatra nyasya // Parks_5.18 //
praṇavamāyānte sarvavighnakṛdbhyaḥ sarvabhūtebhyo huṃ svāhā iti triḥ paṭhitvā baliṃ dattvā // Parks_5.19 //
pradakṣiṇanamaskārajapastotraiḥ santoṣya // Parks_5.20 //
tadrūpiṇīm ekāṃ śaktiṃ bālayopacāraiḥ sampūjya tāṃ mapañcakena santarpya // Parks_5.21 //
śiṣṭaiḥ sārdhaṃ cidagnau haviśśeṣaṃ hutvā // Parks_5.22 //
khecarīṃ baddhvā kṣamasveti visṛjya tām ātmani saṃyojayet iti śivam // Parks_5.23 //
6. Khaṇḍa: Śyāmākrama
iyam eva mahatī vidyā siṃhāsaneśvarī sāmrājñī,
tasyāḥ pradhānasacivapadaṃ śyāmā,
tatkramavimṛṣṭiḥ sadā kāryā // Parks_6.1 //
pradhānadvārā rājaprasādanaṃ hi nyāyyam // Parks_6.2 //
brāhme muhūrte cotthāya śayane sthitvaiva śrīpādukāṃ praṇamya prāṇān āyamya mūlādidvādaśāntaparyantaṃ
jvalantīṃ parasaṃvidaṃ vicintya manasā mūlaṃ triśo japtvā bahir nirgatya vimuktamalamūtro
dantadhāvanajihvāgharṣaṇakaphavimocananāsaśodhanaviṃśatigaṇḍūṣān vidhāya // Parks_6.3 //
mantrabhasmajalasnāneṣv iṣṭaṃ vidhāya vastraṃ paridhāya // Parks_6.4 //
sandhyām upāsya savitṛmaṇḍale devīṃ sāvaraṇaṃ vicintya mūlena trir arghyaṃ dattvā yathāśakti santarpya // Parks_6.5 //
yāgagṛhaṃ praviśyāsane ādhāraśaktikamalāsanāya nama ity upaviśya // Parks_6.6 //
samastaprakaṭaguptasiddhayoginīcakraśrīpādukābhyo nama iti śirasy añjalim ādhāya svagurupādukāpūjāṃ ca vidhāya // Parks_6.7 //
aiṃ hraḥ astrāya phaṭ ity astramantreṇa aṅguṣṭhādikaniṣṭhāntaṃ karatalayoḥ kūrparayoḥ dehe ca vyāpakatvena vinyasya // Parks_6.8 //
yaṃ iti vāyuṃ piṅgalayākṛṣya deham upaviśoṣya,
raṃ iti vāyum ākṛṣya dehaṃ dagdhvā,
vaṃ iti vāyum ākṛṣyāmṛtena dagdhadehabhasma siktvā,
laṃ iti vāyum ākṛṣya dṛḍhaṃ vidhāya,
haṃsa iti vāyum ākṛṣya śivacaitanyam utpādya // Parks_6.9 //
mūlam ekaśa uccārya vāyum ākṛṣya triśaḥ uccārya kumbhayitvā sakṛd uccārya recayet /
evaṃ recakapūrakakumbhakaṃ tridhā saptadhā daśadhā ṣoḍaśadhā vā viracya tejomayatanuḥ // Parks_6.10 //
ṣaḍaṅgaṃ bālāsahitāṃ mātṛkāṃ mūlahṛnmukheṣu ratiprītimanobhavān vinyasya // Parks_6.11 //
mūlaṃ saptadaśadhā khaṇḍayitvā ṣaṭ brahmabile trīṇi lalāṭe catvāri bhrūmadhye dakṣavāmekṣaṇayoḥ
ṣaṭ cāṣṭau saptāsye dakṣavāmaśrutikaṇṭheṣv ekaikaṃ dakṣavāmāṃsayor aṣṭau ca daśa
hṛdi daśa dakṣavāmastanayor aṣṭāv aṣṭau nava nābhau dviḥ svādhiṣṭhāne ṣaḍ ādhāra
evaṃ vinyasya // Parks_6.12 //
punar ādhārādibrahmabilaparyantaṃ saptadaśakhaṇḍān uktasthāneṣu vinyasya // Parks_6.13 //
amṛtodadhimadhyaratnadvīpe muktāmālādyalaṅkṛtaṃ caturdvārasahitaṃ maṇḍapaṃ vicintya tasya prāgādicaturdvāreṣu sāṃ sarasvatyai,
lāṃ lakṣmyai,
śaṃ śaṅkhanidhaye,
paṃ padmanidhaye namaḥ lāṃ indrāya vajrahastāya surādhipataye airāvatavāhanāya saparivārāya
namaḥ rāṃ agnaye śaktihastāya tejo'dhipataye ajavāhanāya saparivārāya namaḥ ṭāṃ yamāya
daṇḍahastāya pretādhipataye mahiṣavāhanāya saparivārāya namaḥ kṣāṃ nirṛtaye khaḍgahastāya
rakṣo'dhipataye naravāhanāya saparivārāya namaḥ vāṃ varuṇāya pāśahastāya jalādhipataye
makaravāhanāya saparivārāya namaḥ yāṃ vāyave dhvajahastāya prāṇādhipataye ruruvāhanāya
saparivārāya namaḥ sāṃ somāya śaṅkhahastāya nakṣatrādhipataye aśvavāhanāya saparivārāya
namaḥ hāṃ īśānāya triśūlahastāya vidyādhipataye vṛṣabhavāhanāya saparivārāya namaḥ
oṃ brahmaṇe padmahastāya satyalokādhipataye haṃsavāhanāya saparivārāya namaḥ śrīṃ
viṣṇave cakrahastāya nāgādhipataye garuḍavāhanāya saparivārāya namaḥ oṃ vāstupataye
brahmaṇe namaḥ ity ekādaśadikṣu ekādaśadevān arcayet // Parks_6.14 //
śyāmākramamantrāṇām ādau tritārīkumārīyogaḥ kumārīyogo vā,
tritārī pūrvoktā kumārī bālā śeṣam uttānam // Parks_6.15 //
gandhadravyeṇa liptāṅgas tāmbūlāmoditavadanaḥ prasannamanā bhūtvā // Parks_6.16 //
 suvarṇarajatatāmracandanamaṇḍaleṣu bindutrikoṇapañcakoṇāṣṭadalaṣoḍaśadalāṣṭadalacaturdalacaturasrātmakaṃ cakrarājaṃ vilikhya // Parks_6.17 
mūlena trivārajaptena śuddhajalena caturasravṛttaṣaṭkoṇatrikoṇabindūn praveśena matsyamudrayā
vidhāya aṃ ātmatattvāya ādhāraśaktaye vauṣaṭ ity ādhāraṃ pratiṣṭhāpya dhūmrārcir
ūṣmā jvalinī jvālinī visphuliṅginī suśrīḥ surūpā kapilā havyavāhā kavyavāhety agnikalā
abhyarcya uṃ vidyātattvāya padmānanāya vauṣaṭ iti pātraṃ pratiṣṭhāpya tapinī tāpinī
dhūmrā marīcir jvālinī ruciḥ suṣumnā bhogadā viśvā bodhinī dhāriṇī kṣamā iti pātre
sūryakalā abhyarcya maṃ śivatattvāya somamaṇḍalāya namaḥ iti śuddhajalam āpūrya amṛtā
mānadā pūṣā tuṣṭiḥ puṣṭī ratiḥ dhṛtiḥ śaśinī candrikā kāntir jyotsnā śrīḥ prītir
aṅgadā pūrṇā pūrṇāmṛtā ceti candrakalā abhyarcya agnīśāsuravāyuṣu madhye dikṣu ca
ṣaḍaṅgāni vinyasya astreṇa saṃrakṣya kavacenāvakuṇṭhya dhenuyonī pradarśya mūlamantreṇa
saptaśo 'bhimantrya tajjalavipruḍbhiḥ yāgagṛhaṃ pūjopakaraṇāni cāvokṣya // Parks_6.18 //
tābhir īkārāṅkitatrikoṇavṛttacaturasraṃ maṇḍalaṃ vidhāya tasmin puṣpāṇi vikīrya pūrvavad
ādhāraṃ pratiṣṭhāpya agnikalā abhyarcya pātraṃ pratiṣṭhāpya tasmin pātre hrīṃ aiṃ
mahālakṣmīśvari paramasvāmini ūrdhva [199] śūnyapravāhini somasūryāgnibhakṣiṇi paramākāśabhāsure
āgacchāgaccha viśa viśa pātraṃ pratigṛhṇa pratigṛhṇa huṃ phaṭ svāheti puṣpāñjaliṃ
vikīrya sūryakalā abhyarcya
brahmāṇḍākhaṇḍasambhūtam aśeṣarasasambhṛtam /
āpūritaṃ mahāpātraṃ pīyūṣarasam āvaha //
ity ādimam āpūrya dvitīyaṃ nikṣipya akathāditrirekhāṅkitakoṇatraye halakṣān madhye
haṃsaṃ ca vilikhya mūlena daśadhā abhimantrya candrakalāḥ abhyarcya agnīśāsuravāyuṣu madhye dikṣu,
ṣaḍaṅgāni vinyasya astreṇa saṃrakṣya kavacenāvakuṇṭhya,
dhenuyonī pradarśayet // Parks_6.19 //
cakramadhye śrīmātam uktvā gīśvarīmūrtaye namaḥ iti mūrtiṃ kalpayitvā bhūyaḥ śrīmātam uktvā gīśvaryamṛtacaitanyam āvāhayāmi ity āvāhya,
ṣoḍaśabhir upacarya āśuśukṣaṇitryakṣarakṣaḥprabhañjanadikṣu devyā maulau paritaś ca pūjyā aṅgadevyaḥ /
 tanmantrāḥ sarvajanādayaḥ aṣṭau saptaikādaśa daśa punar daśāṣṭāviṃśatikhaṇḍāḥ tritārīkumārīvāgādayaḥ sajātayaḥ sāmānyamanuyuktāḥ // Parks_6.20 
paścād āvaraṇapūjāṃ kuryāt // Parks_6.21 //
sarvacakradevatārcanāni vāmakarāṅguṣṭhānāmikāsandaṣṭadvitīyaśakalagṛhītaśrīpātraprathamabindusahapatitaiḥ dakṣakarākṣatapuṣpakṣepaiḥ kuryāt
trikoṇe ratiprītimanobhavān // Parks_6.23 //
pañcāramūle pura ādikrameṇa drāṃ drāvaṇabāṇāya drīṃ śoṣaṇabāṇāya klīṃ bandhanabāṇāya
blūṃ mohanabāṇāya saḥ unmādanabāṇāya namaḥ iti tadagre māyākāmavāgblūṃ strīm upajuṣṭāḥ
kāmamanmathakandarpamakaraketanamanobhavāḥ // Parks_6.24 //
aṣṭadalamūle brāhmīmaheśvarīkaumārīvaiṣṇavīvārāhīmāhendrīcāmuṇḍācaṇḍikāḥ,
sendusvarayugmāntyādayaḥ pūjyāḥ /
tadagre lakṣmīsarasvatīratiprītikīrtiśāntipuṣṭituṣṭayaḥ // Parks_6.25 //
 ṣoḍaśadale vāmājyeṣṭhāraudrīśāntiśraddhāsarasvatīkriyāśaktilakṣmīsṛṣṭimohinīpramathinīāśvāsinīvīcīvidyunmālinīsurānandānāgabuddhikāḥ // Parks_6.26 
aṣṭadale asitāṅgarurucaṇḍakrodhanaunmattakapālabhīṣaṇasaṃhārāḥ sadaṇḍisvarayugmādisaṃyuktā bhairavāntāś ca bhāvanīyāḥ // Parks_6.27 //
caturdalaṃ māyuktataṅgī siddhalakṣmīś ca mahāmāyuktataṅgī mahāsiddhalakṣmīś ca // Parks_6.28 //
gaṃ gaṇapati duṃ durgā baṃ baṭuka kṣaṃ kṣetrapālāḥ,
caturasre sampūjyāḥ // Parks_6.29 //
sāṃ sarasvatyai namaḥ,
itiprabhṛti,
vāstupataye brahmaṇe namaḥ itiparyantaṃ punas tatraivābhyarcya // Parks_6.30 //
haṃsamūrtiparaprakāśapūrṇanityakaruṇasampradāyagurūṃś caturasrapūrvarekhāyām abhyarcya // Parks_6.31 //
svaśirasi sāmānyaviśeṣapāduke abhyarcayet // Parks_6.32 //
punar devīm abhyarcya bālayā ṣoḍaśopacārān vidhāya // Parks_6.33 //
 śuddhajalena trikoṇavṛttacaturasraṃ vidhāyārdhānnapūrṇasalilaṃ sādimopādimamadhyamaṃ su[sa]gandhapuṣpaṃ sādhāraṃ pātraṃ nidhāya // Parks_6.34 
śrīmātam uktvā gīśvarīmaṃ baliṃ gṛhṇa gṛhṇa huṃ phaṭ svāhā śrīmātam uktvā gīśvari
śaraṇāgataṃ māṃ trāhi trāhi huṃ phaṭ svāhā kṣetrapālanāthemaṃ baliṃ gṛhṇa gṛhṇa phaṭ
svāhā iti mantratrayeṇa vāmapārṣṇighātakarāsphoṭasamudañcitavaktranārācamudrābhiḥ
baliṃ pradāya // Parks_6.35 //
 śyāmalāṃ śaktim āhūya bālayā tām abhyarcya tasyā hasta ādimopādimau dattvā tattvaṃ śodhayitvā taccheṣam urarīkṛtya yogyaiḥ saha haviśśeṣaṃ 
evaṃ nityasaparyāṃ kurvan lakṣajapaṃ japtvā taddaśāṃśakrameṇa ca homatarpaṇabrāhmaṇabhojanāni vidadhyāt // Parks_6.37 //
 etanmanujāpī na kadambaṃ chindyāt girā kālīti na vadet vīṇāveṇunartanagāyanagāthāgoṣṭhīṣu na parāṅmukho gacchet gāyakaṃ na nindyāt // Parks_6.38 
lalitopāsako nekṣukhaṇḍaṃ bhakṣayet na divā smared vārtālīṃ na jugupseta siddhadravyāṇi
na kuryāt strīṣu niṣṭhuratāṃ vīrastriyaṃ na gacchet na taṃ hanyāt na taddravyam apaharet
nātmecchayā mapañcakam urarīkuryāt kulabhraṣṭaiḥ saha nāsīta na bahu pralapet yoṣitaṃ
sambhāṣamāṇām apratisambhāṣamāṇo na gacchet kulapustakāni gopāyet iti śivam // Parks_6.39 //
7. Khaṇḍa: Vārāhīkrama
itthaṃ sāṅgāṃ saṅgītamātṛkām iṣṭvā saṃvitsāmrājñīsiṃhāsanādhirūḍhāyā lalitāyā mahārājñyā
daṇḍanāyikāsthānīyāṃ duṣṭanigrahaśiṣṭānugrahanirargalājñācakrāṃ samayasaṅketāṃ kolamukhīṃ
vidhivad varivasyet // Parks_7.1 //
tatrāyaṃ kramo mahārātre buddhvā svahṛdayaparamākāśe dhvanantam anāhatadhvanim ūrjitānandadāyakam avamṛśya // Parks_7.2 //
śivādiśrīgurubhyo namaḥ iti mūrdhni badhnīyād añjalim // Parks_7.3 //
vācam uccārya glaum iti ca paddhatāv asyāṃ sarve manavo japyāḥ // Parks_7.4 //
mūlādiṣaṇmantraiḥ yathāmantraṃ liṅgadehaṃ śodhayet // Parks_7.5 //
mūlaśṛṅgāṭakāt suṣumnāpathena jīvaśivaṃ paraśive yojayāmi svāhā yaṃ saṅkocaśarīraṃ
śoṣaya śoṣaya svāhā raṃ saṅkocaśarīraṃ [209] daha daha paca paca svāhā vaṃ paramaśivāmṛtaṃ
varṣaya varṣaya svāhā laṃ śāmbhavaśarīram utpādayotpādaya svāhā haṃsaḥ so 'ham avatarāvatara
śivapadāt jīva suṣumnāpathena praviśa mūlaśṛṅgāṭakam ullasollasa jvala jvala prajvala
prajvala haṃsaḥ so 'haṃ svāhā iti bhūtaśuddhiṃ vidhāya // Parks_7.6 //
 mātṛkāsampuṭitāṃ dvitārīṃ kānanavṛttadvyakṣiśrutināsāgaṇḍoṣṭhadantamūrdhāsyadoḥpatsandhyagrapārśvadvayapṛṣṭhanābhijaṭharahṛddormūlāparagalakakṣahṛdādipāṇipādayugalajaṭharānaneṣu 
vinyasya // Parks_7.7 //
andheprabhṛti saptārṇapañcakam aṅguṣṭhādikaniṣṭhāntam // Parks_7.8 //
vāṅ namo bhagavatīty ārabhya trayodaśabhir hṛdayaṃ,
ṣaḍbhiḥ śiraḥ,
daśabhiḥ śikhāṃ,
saptabhiḥ saptabhiḥ saptabhiḥ kavacanetrāstrāṇi,
vinyasya // Parks_7.9 //
gandhādibhir alaṅkṛtya arghyaṃ śodhayet // Parks_7.10 //
ātmano 'grabhāge gomayena vilipte,
hetumiśritajalena caturasraṃ vartulaṃ ṣaṭkoṇaṃ trikoṇaṃ antarāntaraṃ vilikhya,
arghyaśodhanamanubhiḥ śyāmākramoktaiḥ ādhārārghyapātrāṇi saṃśodhya,
sāmānyenābhyarcya,
tad arghyaṃ vaṣaḍ ity uddhṛtya,
svāheti saṃsthāpya,
huṃ ity avakuṇṭhya,
vauṣaṭ ity amṛtīkṛtya,
phaḍ iti saṃrakṣya,
namaḥ iti puṣpaṃ nikṣipya,
mūlena nirīkṣya,
tatpṛṣataiḥ pāvayitvā saparyāvastūni // Parks_7.11 //
(1) śirovadanahṛdguhyapādeṣu pūrvoktasaptakapañcakaṃ vinyasya (2)
vidyām aṣṭadhā khaṇḍayitvā,
pādādijānujānvādikaṭikaṭyādinābhinābhyādihṛdayahṛdayādikaṇṭhakaṇṭhādibhrūmadhyabhrūmadhyādilalāṭalalāṭādimauliṣu
ekatriṃśat sapta sapta sapta sapta sapta pañcatriṃśad ekādaśārṇakhaṇḍān (3)
mātṛkāsthāneṣu mūlamanupadāni ca nyasya // Parks_7.12 //
pūrvoktān aṣṭakhaṇḍān ekaikaśa uccārya pūrvokteṣu sthāneṣu hlāṃ śarvāya kṣititattvādhipataye,
hlīṃ bhavāya ambutattvādhipataye,
hlūṃ rudrāya vahnitattvādhipataye,
hlaiṃ ugrāya vāyutattvādhipataye,
hlauṃ īśānāya bhānutattvādhipataye,
soṃ mahādevāya somatattvādhipataye,
haṃ mahādevāya yajamānatattvādhipataye,
auṃ bhīmāya ākāśatattvādhipataye namaḥ iti tattvanyāsaḥ // Parks_7.13 //
mūlena sarveṇa vyāpakaṃ kṛtvā devīṃ dhyātvā // Parks_7.14 //
 purataḥ paṭapaṭṭasuvarṇarajatatāmracandanapīṭhādinirmitaṃ dṛṣṭimanoharaṃ caturasratrayasahasrapatraśatapatrāṣṭapatraṣaḍasrapañcāsratryasrabindulakṣaṇaṃ 
kolamukhīcakraṃ viracya // Parks_7.15 //
tatra kusumāñjaliṃ vikīrya svarṇaprākārāya sudhābdhaye varāhadvīpāya varāhapīṭhāya namaḥ iti /
āṃ ādhāraśaktaye,
kuṃ kūrmāya,
kaṃ kandāya,
aṃ anantanālāya namaḥ iti ca dharmādibhiḥ saha ṣoḍaśamantraiḥ pīṭhe abhyarcya // Parks_7.16 //
tripañcaṣaḍaradalāṣṭakaśatasahasrārapadmāsanāya namaḥ iti cakramanunā cakram iṣṭvā // Parks_7.17 //
 vahnimaṇḍalāya sūryamaṇḍalāya somamaṇḍalāya namaḥ iti trayo guṇamantrāḥ ātmamantrāḥ catvāraḥ iti saptaviṃśatikam idaṃ pīṭhe varivasanīyam // 
hauṃ pretapadmāsanāya sadāśivāya namaḥ iti cakropari devyāsanavimṛṣṭiḥ // Parks_7.19 //
ḹ ṣā ī vārāhīmūrtaye ṭhaḥ ṭhaḥ ṭhaḥ ṭhaḥ huṃ phaṭ iti,
vāgglaumādiglauṃvāgantā,
mūrtikaraṇī, vidyā // Parks_7.20 //
mūlavidyayā āvāhanasaṃsthāpanasaṃnidhāpanasaṃnirodhanasammukhīkaraṇāvakuṇṭhanavandanadhenuyonīr baddhvā // Parks_7.21 //
devyaṅganyastaṣaḍaṅgapañcāṅgaḥ // Parks_7.22 //
 pādyārghyācamanīyasnānavāsogandhapuṣpadhūpadīpanīrājanachatracāmaradarpaṇarakṣācamanīyanaivedyapānīyatāmbūlākhyaṣoḍaśopacārakḷptyante // Parks_7.23 
dhyānaṃ devyāḥ meghamecakā kuṭiladaṃṣṭrā kapilanayanā,
ghanastanamaṇḍalā cakrakhaḍgamusalābhayaśaṅkhakheṭahalavarapāṇiḥ padmāsīnā vārtālī dhyeyā // Parks_7.24 //
daśadhā tasyās tarpaṇaṃ kuryāt // Parks_7.25 //
tryasre jambhinīmohinīstambhinyaḥ // Parks_7.26 //
pañcāre andhinīrundhinyau tāś ca // Parks_7.27 //
ṣaṭkoṇe ā kṣā ī brahmāṇī,
ī lā ī māheśvarī,
ū hā ī kaumārī,
ṝ sā ī vaiṣṇavī,
ai śā ī indrāṇī,
 au vā ī cāmuṇḍā tasyaivāgreṣu madhye ca yamarayūṃ yāṃ yīṃ yūṃ yaiṃ yauṃ yaḥ yākini jambhaya jambhaya mama sarvaśatrūṇāṃ tvagdhātuṃ gṛhṇa gṛhṇa  #
aṇimādivaśaṃ kuru kuru svāheti / 
anyāsāṃ dhātunāthānām apy evaṃ bīje nāmani dhātau tv ārādhanakarmaṇi mantrasannāmaḥ /
ramarayūṃ rākiṇi raktadhātuṃ piba piba lamarayūṃ lākini māṃsadhātuṃ bhakṣaya bhakṣaya
ḍamarayūṃ ḍākini medodhātuṃ grasa grasa kamarayūṃ kākini asthidhātuṃ jambhaya jambhaya
samarayūṃ sākini majjādhātuṃ gṛhṇa gṛhṇa hamarayūṃ hākini śukradhātuṃ piba piba aṇimādivaśaṃ
kuru kuru svāhā iti dhātunāthayajanam // Parks_7.28 //
anantaraṃ ṣaḍasrobhayapārśvayoḥ krodhinīstambhinyau cāmaragrāhiṇyau tatraiva stambhanamusalāyudhāya
ākarṣaṇahalāyudhāya namaḥ ṣaḍarād bahiḥ purato devyāḥ kṣrauṃ krauṃ caṇḍoccaṇḍāya
namaḥ iti tadyajanam // Parks_7.29 //
aṣṭadale vārtālīvārāhīvarāhamukhyandhinyādayaḥ pañca tadbahiḥ mahāmahiṣāya devīvāhanāya namaḥ // Parks_7.30 //
(1) śatāre devīpurato dalasandhau jambhinyā indrāyāpsarobhyaḥ siddhebhyo dvādaśādityebhyo
'gnaye sādhyebhyo viśvebhyo devebhyo viśvakarmaṇe yamāya mātṛbhyo rudraparicārakebhyo
rudrebhyo mohinyai nirṛtaye rākṣasebhyo mitrebhyo gandharvebhyo bhūtagaṇebhyo varuṇāya
vasubhyo vidyādharebhyaḥ [221] kinnarebhyo vāyave stambhinyai citrarathāya tumburave
nāradāya yakṣebhyaḥ somāya kuberāya devebhyo viṣṇave īśānāya brahmaṇe aśvibhyāṃ dhanvantaraye
vināyakebhyo namaḥ iti devatāmaṇḍalam iṣṭvā (2)
tadbahiḥ auṃ kṣauṃ kṣetrapālāya namaḥ,
siṃhavarāya devīvāhanāya namaḥ iti ca tad ubhayaṃ varivasyet /
tadbahiḥ mahākṛṣṇāya mṛgarājāya devīvāhanāya namaḥ iti tatpūjā // Parks_7.31 //
 (1) sahasrāre aṣṭadhā vibhakte airāvatāya puṇḍarīkāya vāmanāya kumudāyāñjanāya puṣpadantāya sārvabhaumāya supratīkāya namaḥ iti tatpūjā bahiḥ  #
sudhābdher vā / 
(2) bāhyaprākārāṣṭadikṣu adha upari ca hetukādayaḥ,
bhairavakṣetrapālaśabdayuktāḥ pratyekaṃ kṣaumādayaś ca yaṣṭavyāḥ /
hetukatripurāntakāgniyamajihvaikapādakālakarālabhīmarūpahāṭakeśācalāḥ daśa bhairavāḥ // Parks_7.32 //
evaṃ ṣaḍāvaraṇīm iṣṭvā punar devīṃ tridhā santarpya sarvair upacārair upacarya // Parks_7.33 //
 purato vāmabhāge hastamātraṃ jalenopalipya rudhirānnaharidrānnamahiṣapalasaktuśarkarāhetuphalatrayamākṣikamudgatrayamāṣacūrṇadadhikṣīraghṛtaiḥ 
śuddhodanaṃ sammardya caraṇāyudhāṇḍapramāṇān daśapiṇḍān vidhāya tatra nidhāya kapitthaphalamānam
ekaṃ piṇḍaṃ ca tatsamīpe sādimopādimamadhyamaṃ caṣakaṃ ca nikṣipya daśapiṇḍān hetukādibhyo
madhyamapiṇḍaṃ caṣakaṃ ca caṇḍoccaṇḍāya tattanmantraiḥ datvā vṛndam ārādhya // Parks_7.34 //
yathāvibhavaṃ śrīguruṃ saṃtoṣya // Parks_7.35 //
sampūrṇayauvanāḥ salakṣaṇāmadanonmādinīs tisraḥ śaktīr āhūya baṭukaṃ caikam abhyarcya
snapayitvā gandhādibhir alaṅkṛtya vārtālībuddhyā ekāṃ śaktiṃ madhye krodhinīstambhinībuddhyā
dve itare pārśvayoś caṇḍoccaṇḍadhiyā baṭukam agre sthāpayitvā sarvair dravyaiḥ saṃtoṣya
mama śrīvārtālīmantrasiddhir bhūyād iti tāḥ prativadet tāś ca prasīdantv adhidevatāḥ
iti brūyuḥ // Parks_7.36 //
evaṃ saparivārām udārāṃ bhūdāravadanām upatoṣya lakṣaṃ puraścaraṇaṃ kṛtvā yaddaśāṃśaṃ tāpicchakusumair hutvā mantraṃ sādhayet // Parks_7.37
tataś ca pūjitāṃ devīm ātmani yojayitvā svairaṃ viharann ājñāsiddhaḥ sukhī viharet iti śivam // Parks_7.38 //
8. Khaṇḍa: Parākrama
iti vidhivat kṛtavārtālīvarivasyaḥ siṃhāsanavidyāhṛdayam anuttaraṃ parābījarūpaṃ dhāma tatkramapūrvaṃ vimṛśet // Parks_8.1 //
prabhuhṛdayajñātuḥ pade pade sukhāni bhavanti // Parks_8.2 //
atho 'nuttarapaddhatiṃ vyākhyāsyāmāḥ // Parks_8.3 //
 kalye samutthāya brahmakoṭaravartini sahasradalakamale sanniviṣṭāyāḥ sauvarṇarūpāyāḥ parāyāś caraṇayugalavigaladamṛtarasavisarapariplutaṃ vapuḥ  #
dhyātvā // Parks_8.4 // 
snātaḥ śucivāsovasānaḥ,
sauḥvarṇena trir ācamya,
dviḥ parimṛjya,
sakṛd upaspṛśya,
cakṣuṣī,
nāsike,
śrotre,
aṃse,
nābhiṃ,
hṛdayaṃ,
śiraś cāvamṛśya,
evaṃ trir ācamya // Parks_8.5 //
ūrṇāmṛduśucitamam āsanaṃ sauvarṇasūryajapābhimantritaṃ mūlamantrokṣitam adhiṣṭhāya // Parks_8.6 //
udagvadano maunī bhūṣitavigraho mūlapūrveṇa deśikamanunā mastake deśikam iṣṭvā // Parks_8.7 //
vāmapārṣṇighātaiḥ choṭikātrayeṇa pātālādigatān bhedāvabhāsinaḥ vighnān utsārya // Parks_8.8 //
śiromukhahṛnmūlasarvāṅgeṣu mūlaṃ vinyasya // Parks_8.9 //
kākacañcūpuṭākṛtinā mukhena saṃcoṣyānilaṃ saptaviṃśatiśo mūlaṃ japtvā vedyaṃ nābhau
saṃmudrya punaḥ saptaviṃśatiśo japtvā aṅguṣṭhena śikhāṃ badhvā punar anilam āpūrya
tena mūle cidagnim utthāpya tatra vedyasya vilayaṃ vibhāvya // Parks_8.10 //
 gomayenopaliptacaturasrabhūtale pravahatpārśvakarakṛtayā matsyamudrayā divyagandhāmbuyutayā bhūvyomavāyuvahnimaṇḍalāni kṛtvā // Parks_8.11 
śyāmāvat sāmānyaviśeṣārghye sādayet // Parks_8.12 //
sarve 'pi parākramamanavaḥ sauḥ varṇapūrvāḥ kāryāḥ // Parks_8.13 //
bhṛgucaturdaśaṣoḍaśadvirāvṛtyā,
varṇaṣaḍaṅgaṃ sarvamūlaṣaḍāvṛtyā,
mantraṣaḍaṅgaṃ ca, kṛtvā // Parks_8.14 //
ubhābhyām arcayitvā // Parks_8.15 //
mūlam uccārya,
tāṃ cinmayīm ānandalakṣaṇām amṛtakalaśapiśitahastadvayāṃ,
prasannāṃ,
devīṃ,
pūjayāmi namaḥ svāhā iti sudhādevīm abhyarcya tayā samprokṣya varivasyāvastūni // Parks_8.16 //
pūrvaṃ nābhau sammudritaṃ cidagnivilīnaṃ taptāyodravavat ṣaṭtriṃśattattvakadambakaṃ hṛtsaroje samānīya // Parks_8.17 //
mūlajaptaiḥ kusumakṣepaiḥ vakṣyamāṇaiś ca mantrair āsanakḷptiṃ kuryāt mūlādiyogapīṭhāya
namaḥ ity antāni tāni ca pṛthivyaptejovāyvākāśagandharasarūpasparśaśabdopasthapāyupādapāṇivāgghrāṇajihvācakṣustvakśrotrā
[243] haṅkārabuddhimanaḥprakṛtipuruṣaniyatikālarāgakalāvidyāmāyāśuddhavidyeśvarasadāśivaśaktiśivāḥ /
evaṃ parācakraṃ kṛtvā // Parks_8.18 //
tatraitadaikyavimarśarūpiṇīṃ ṣoḍaśakalāṃ parāṃ devīm āvāhya // Parks_8.19 //
akalaṅkaśaśāṅkābhā tryakṣā candrakalāvatī /
mudrāpustalasadbāhuḥ pātu māṃ,
paramā kalā //
iti dhyātvā // Parks_8.20 //
mūlādim uccārya prakāśarūpiṇī parābhaṭṭārikā,
mūlamadhyam uccārya vimarśarūpiṇī parābhaṭṭārikā,
mūlāntyam uccārya prakāśavimarśarūpiṇī parābhaṭṭāriketi tribhiḥ devyā mūlahṛnmukheṣv abhyarcya samastam uccārya,
mahāprakāśavimarśarūpiṇī parābhaṭṭāriketi,
daśavāram avamṛśya tām eva devīṃ,
kālāgnikoṭidīptāṃ dhyātvā // Parks_8.21 //
tasyāṃ kriyāsamabhivyāhāreṇa vedyam akhilaṃ hutvā // Parks_8.22 //
mūlam uccārya,
sāmānyapādukayā svamastakasthāya gurave arghyaṃ nivedya // Parks_8.23 //
punaś cidagnim uddīptaṃ vibhāvya // Parks_8.24 //
divyaughaṃ tisraḥ pādukāḥ siddhaughaṃ tisraḥ mānavaugham aṣṭāv abhyarcya // Parks_8.25 //
parābhaṭṭārikāghoraśrīkaṇṭhaśaktidharakrodhatryambakānandapratibhādevyambā,
vīrasaṃvidānandamadhurādevyambā,
jñānaśrīrāmayogāḥ iti,
parākramapādukāḥ // Parks_8.26 //
tataḥ kalāmanunā baliṃ nivedya // Parks_8.27 //
haviśśeṣam ātmasātkuryāt /
iti śivam // Parks_8.28 //
9. Khaṇḍa: Homavidhi
atha sveṣṭamantrasya homavidhānaṃ vyākhyāsyāmaḥ // Parks_9.1 //
caturasraṃ kuṇḍam athavā hastāyāmam aṅguṣṭhonnataṃ sthaṇḍilaṃ kṛtvā // Parks_9.2 //
sāmānyārghyam upaśodhya tenāvokṣya // Parks_9.3 //
prācīr udīcīs tisras tisro rekhā likhitvā // Parks_9.4 //
tāsu rekhāsu brahmayamasomarudraviṣṇvindrān,
ṣaṭtārīnamassampuṭitān abhyarcya // Parks_9.5 //
sahasrārciṣe hṛdayāya namaḥ,
svastipūrṇāya śirase svāhā,
uttiṣṭha puruṣāya śikhāyai vaṣaṭ,
dhūmavyāpine kavacāya huṃ,
saptajihvāya netratrayāya vauṣaṭ,
dhanurdharāya astrāya phaṭ iti ṣaḍaṅgaṃ vidhāya tena ṣaḍaṅgena kuṇḍam abhyarcya // Parks_9.6 //
tatrāṣṭakoṇaṣaṭkoṇatrikoṇātmakaṃ agnicakraṃ vilikhya pītāyai śvetāyai aruṇāyai kṛṣṇāyai
dhūmrāyai tīvrāyai sphuliṅginyai rucirāyai jvālinyai nama iti trikoṇamadhye vahneḥ
pīṭhaśaktīḥ sampūjya taṃ tamase,
raṃ rajase,
saṃ sattvāya,
ām ātmane,
am antarātmane,
paṃ paramātmane,
hrīṃ jñānātmane namaḥ iti tatraivābhyarcayet // Parks_9.7 //
 tato janiṣyamāṇavahneḥ pitarau vāgīśvarīvagīśvarau pīṭhe 'bhyarcya tayor mithunībhāvaṃ bhāvayitvā hrīṃ vāgīśvarīvāgīśvarābhyāṃ namaḥ iti dhyātvā 
araṇeḥ sūryakāntāt dvijagṛhād vā vahnim utpādya mṛtpātre tāmrapātre vā āgneyyām aiśānyāṃ nairṛtyāṃ vā nidhāya,
agniśakalaṃ krāvyādāṃśaṃ nairṛtyāṃ visārya nirīkṣaṇaprokṣaṇatāḍanāvakuṇṭhanādibhiḥ
viśodhya [248] oṃ vaiśvānara jātaveda ihāvaha lohitākṣa sarvakarmāṇi sādhaya svāhā
iti mūlādhārodgatasaṃvidaṃ lalāṭanetradvārā nirgamayya taṃ bāhyāgniyuktaṃ pātayet // Parks_9.9 //
kavacamantreṇa indhanair ācchādya // Parks_9.10 //
agniṃ prajvalitaṃ vande jātavedaṃ hutāśanam /
suvarṇavarṇam analaṃ samiddhaṃ viśvatomukham //
ity upasthāya // Parks_9.11 //
uttiṣṭha haritapiṅgala lohitākṣa sarvakarmāṇi sādhaya me dehi dāpaya svāhā iti vahnim utthāpya // Parks_9.12 //
citpiṅgala hana hana daha daha paca paca sarvajñājñāpaya svāhā,
iti prajvālya // Parks_9.13 //
 ṣaṭtāravāco namomantreṇa puṃsavanasīmantajātakarmanāmakaraṇānnaprāśanacaulopanayanagodānavivāhakarmāṇy amukāgner amukaṃ karma kalpayāmi namaḥ  #
iti vidhāya // Parks_9.14 // 
pariṣicya paristīrya paridhāya // Parks_9.15 //
triṇayanam aruṇābhaṃ baddhamauliṃ suśuklāṃ
śukam aruṇam anekākalpam ambhojasaṃstham /
abhimatavaraśaktisvastikābhītihastaṃ
namata kanakamālālaṅkṛtāṃsaṃ kṛśānum //
iti dhyātvā // Parks_9.16 //
(1) aṣṭakoṇe jātavedase saptajihvāya havyavāhāya aśvodarāya vaiśvānarāya kaumāratejase viśvamukhāya devamukhāya namaḥ iti (2)
ṣaṭkoṇe ṣaḍaṅgaṃ (3)
trikoṇe agnimantreṇa agniṃ pūjayitvā // Parks_9.17 //
hiraṇyāyai kanakāyai raktāyai kṛṣṇāyai suprabhāyai atiraktāyai bahurūpāyai namaḥ ity agneḥ saptajihvāsu mūlaśuddhenājyena saptāhutīḥ kuryāt
vaiśvānarottiṣṭhacitpiṅgalair agnes tridhāhutiṃ vidhāya // Parks_9.19 //
bahurūpajihvāyām iṣṭāṃ devatām āvāhya pañcopacārair upacarya // Parks_9.20 //
sarvāsāṃ cakradevīnām ekāhutiṃ hutvā,
namo'ntān pādukāntān śeṣān mantrān svāhāntān vidhāya juhuyāt // Parks_9.21 //
atha pradhānadevatāyai daśāhutīr juhuyāt // Parks_9.22 //
yadi kāmyam īpsed abhīṣṭadevatāyai vijñāpya saṅkalpaṃ kṛtvaitāvatkarmasiddhyartham etāvadāhutīḥ kariṣyāmīti // Parks_9.23 //
tilājyaiḥ śāntyā annenānnāyāmṛtāya samiccūtapallavair jvaraśamāya dūrvābhir āyuṣe
kṛtamālair dhanāyotpalair bhāgāya bilvadalai rājyāya padmaiḥ [252] sāmrājyāya śuddhalājaiḥ
kanyāyai nandyāvartaiḥ kavitvāya vañjulaiḥ puṣṭayai mallikājātīpunnāgair bhāgyāya
bandhūkajapākiṃśukabakulamadhukarair aiśvaryāya lavaṇair ākarṣaṇāya kadambaiḥ sarvavaśyāya
śālitaṇḍulair dhānyāya kuṅkumagorocanādisugandhaiḥ saubhāgyāya palāśapuṣpaiḥ kapilāghṛtair
vā tejase dhattūrakusumair unmādāya viṣavṛkṣaiḥ nimbaśleṣmātakavibhītakasamidbhiḥ
śatrunāśāya nimbatailāktalavaṇair māraṇāya kākolūkapakṣair vidveṣaṇāya tilatailāktamarīcaiḥ
kāsaśvāsanāśāya juhuyāt // Parks_9.24 //
baliṃ pradāya // Parks_9.25 //
oṃ bhūr agnaye ca pṛthivyai ca mahate ca svāhā /
oṃ bhuvo vāyave cāntarikṣāya ca mahate ca svāhā /
oṃ suvar ādityāya ca dive ca mahate ca svāhā /
oṃ bhūr bhuvas suvaś candramase ca nakṣatrebhyaś ca digbhyaś ca mahate ca svāhā /
iti caturbhir mantraiḥ mahāvyāhṛtihomaṃ kṛtvā // Parks_9.26 //
itaḥ pūrvaṃ prāṇabuddhidehadharmādhikārato jāgratsvapnasuṣuptyavasthāsu manasā vācā
karmaṇā hastābhyāṃ padbhyām udareṇa śiśnā yat smṛtaṃ yad uktaṃ [254] yat kṛtaṃ tat
sarvaṃ brahmārpaṇaṃ bhavatu svāhā,
iti brahmārpaṇāhutiṃ kṛtvā // Parks_9.27 //
cidagniṃ devatāṃ cātmany udvāsayāmi namaḥ ity udvāsya // Parks_9.28 //
tadbhasmatilakadharo lokasammohanakāraḥ sukhī viharet /
iti śivam // Parks_9.29 //
10. Khaṇḍa: Sarvasādhāraṇakrama
athātaḥ sarveṣāṃ mantrāṇāṃ sāmānyapaddhatiṃ vyākhyāsyāmaḥ // Parks_10.1 //
śyāmāvat sandhyādyarghyaśodhanaparyantaṃ nyāsavarjam // Parks_10.2 //
anuktaṣaḍaṅgasya ṣaḍjātiyuktamāyayā ṣaḍaṅgam // Parks_10.3 //
bindutriṣaḍaranāgadalacatuṣpatracaturasramayaṃ cakram // Parks_10.4 //
bindau mukhyadevatecchājñānakriyāśaktayas tryasre,
ṣaḍare tattatṣaḍaṅgāny aṣṭadale brāhmyādyāḥ,
caturdale gaṇapatidurgābaṭukakṣetreśāś,
caturasre dikpālāḥ // Parks_10.5 //
tritārīkumārībhyāṃ sarve kramamantrāḥ prayoktavyāḥ // Parks_10.6 //
tattanmūlenāvāhanaṃ kalāmanunā balir anena krameṇāhutiḥ // Parks_10.7 //
atha raśmimālā // Parks_10.8 //
suptotthitenaiṣā manasaikavāram āvartyā // Parks_10.9 //
(1) praṇavo bhūr bhuvas suvaḥ
tatsavitur vareṇiyaṃ bhargo devasya dhīmahi /
dhiyo yo naḥ pracodayāt //
iti triṃśadvarṇā gāyatrī //
(2) yata indra bhayāmahe tato no abhayaṃ kuru /
maghavañ chagdhi tava tan na ūtaye vidviṣo vimṛdho jahi //
svastidā viśaspatir vṛtrahā vimṛdho vaśī /
[258] vṛṣendraḥ pura etu naḥ svastidā abhayaṅkaraḥ //
ity aindrī saptaṣaṣṭyarṇā saṅkaṭe bhayanāśinī //
(3) praṇavo ghṛṇis sūrya āditya ity aṣṭārṇā saurī tejodā //
(4) praṇavaḥ kevalo brahmavidyā muktidā //
(5) tāraḥ parorajase (')
sāvad om iti navārṇā turyagāyatrī svaikyavimarśinī //
raśmipañcakam etanmūlahṛtphālavidhibiladvādaśāntabījatayā vimṛṣṭavyam // Parks_10.10 //
(1) sūryākṣitejase namaḥ /
(2) khecarāya namaḥ /
(3) asato mā sad gamaya /
(4) tamaso mā jyotir gamaya /
(5) mṛtyor māmṛtaṃ gamaya /
(6) uṣṇo bhagavān śucirūpaḥ /
(7) haṃso bhagavān śucir apratirūpaḥ //
(8) viśvarūpaṃ ghṛṇinaṃ jātavedasaṃ
hiraṇmayaṃ jyotir ekaṃ tapantam /
sahasraraśmiḥ śatadhā vartamānaḥ
prāṇaḥ prajānām udayaty eṣa sūryaḥ //
[259] (9) oṃ namo bhagavate sūryāya aho vāhini vāhiny aho vāhini vāhini svāhā //
(10) vayas suparṇā upasedur indraṃ
priyamedhā ṛṣayo nāthamānāḥ /
apadhvāntam ūrṇuhi pūrdhi cakṣur
mumugdhy asmān nidhayeva baddhān //
(11) puṇḍarīkākṣāya namaḥ /
(12) puṣkarekṣaṇāya namaḥ /
(13) amalekṣaṇāya namaḥ /
(14) kamalekṣaṇāya namaḥ /
(15) viśvarūpāya namaḥ /
(16) śrīmahāviṣṇave namaḥ //
iti ṣoḍaśamantrasamaṣṭirūpiṇī dūradṛṣṭipradā cākṣuṣmatī vidyā // Parks_10.11 //
praṇavo gandharvarāja viśvāvaso mama abhilaṣitāmukāṃ kanyāṃ prayaccha tato 'gnivallabhety uttamakanyāvivāhadāyinī vidyā // Parks_10.12 //
tāro namo rudrāya pathiṣade svasti mā sampāraya iti mārgasaṅkaṭahāriṇī vidyā // Parks_10.13 //
tāras tāre padam uktvā tuttāre ture śabdaṃ ca dahanadayiteti jalāpacchamanī vidyā // Parks_10.14 //
acyutāya namaḥ,
anantāya namaḥ,
govindāya namaḥ iti mahāvyādhivināśinī nāmatrayī vidyā // Parks_10.15 //
pañcemā raśmayo mūlādiparikaratayā prapañcyāḥ // Parks_10.16 //
praṇavaḥ kamalā bhuvanā madano glāc caturdaśapañcadaśau gaṃ gaṇapataye varayugalaṃ
da sarvajanaṃ me śabdo vaśam ānayāgnivāmalocaneti mahāgaṇapatividyā pratyūhaśamanī // Parks_10.17 //
praṇavo namaḥ śivāyai,
praṇavo namaḥ śivāyeti dvādaśārṇā,
śivatattvavimarśinī vidyā // Parks_10.18 //
praṇavaḥ kāṣṭamadakṣaśrutibindupiṇḍo bhṛguṣoḍaśo māṃ pālayadvandvam iti daśārṇā mṛtyor api mṛtyur eṣā vidyā // Parks_10.19 //
 tāraḥ namo brahmaṇe dhāraṇaṃ me astv anirākaraṇaṃ dhārayitā bhūyāsaṃ karṇayoḥ śrutaṃ mācyoḍhvaṃ mamāmuṣya oṃ iti śrutadhāriṇī vidyā // Parks_10.20 
śrīkaṇṭādikṣāntāḥ sarve varṇāḥ bindusahitāḥ mātṛkā sarvajñatākarī vidyā // Parks_10.21 //
raśmayaḥ pañca mūlādirakṣātmakatayā yaṣṭavyāḥ // Parks_10.22 //
śivaśaktikāmakṣitimāyāravīndusmarahaṃsapurandarabhuvanāparāmanmathavāsavabhauvanāś ca śivādividyā svasvarūpavimarśinī // Parks_10.23 //
 klaśabdād vāmekṣaṇabindur eko 'nantayonibindavo 'nyaḥ śaṅkaraparātriśūlavisṛṣṭayo 'paraś caita eva khaṇḍāḥ pratilomāḥ ṣaṭkūṭā sampatkarī vidyā 
sam uccārya sṛṣṭinitye svāheti ham ity uktvā sthitipūrṇe namaḥ ity analabindumahāsaṃhāriṇī
kṛśe padāc caṇḍaśabdaḥ kāli phaṭ ity agnibindusaptamamudrābījaṃ mahānākhye anantabhāskari
mahācaṇḍapadāt kāli phaṭ iti sṛṣṭisthitisaṃhārākhyānāṃ prātilomyaṃ khecarībījaṃ mahācaṇḍavāṇī
ca yogīśvarīti vidyāpañcakarūpiṇī kālasaṅkarṣiṇī paramāyuḥpradāyinī // Parks_10.25 //
tritārī saptamamudrā śivayukśaktir ahaṃyugalam etatpañcaiva lomyam iti śuddhajñānamayī śāmbhavī vidyā // Parks_10.26 //
bhṛgutriśūlavisṛṣṭayaḥ parāvidyā // Parks_10.27 //
pañcemā raśmayo mūlādyadhiṣṭhānatayā parikalpanīyāḥ // Parks_10.28 //
vākkāmaśaktayo 'nulomavilomāḥ punar anulomāḥ iti śriyo 'ṅgabālā // Parks_10.29 //
 bhuvanā kamalā subhagā tāro namo bhagavati pūrṇe śekharam anna mamābhilaṣitam uktvānnaṃ dehi dahanajāyeti śriya upāṅgam annapūrṇā // Parks_10.30 
praṇavaḥ pāśāditryarṇā ehi parameśvarīty uktvā vahnivāmākṣyuktir iti śrīpratyaṅgam aśvārūḍhā // Parks_10.31 //
tāritrikaṃ saptamamudrā śivaśaktisaṃvartapupañcamapurandaravarayūṃ śaktiśivakṣamānte
vādivarayīṃ śivabhṛgutriśūlabindubhṛguśivatriśūlavisṛṣṭayaḥ śrīpūrvaṃ svagurunāmato
'ṣṭākṣarī ceti śrīpādukā ca // Parks_10.32 //
etābhiś catasṛbhir yuktā mūlavidyā sāmrājñī mūlādhāre vilocanīyā // Parks_10.33 //
mādanaśaktibindumālinīvāsavamāyāghoṣadoṣākarakandarpagaganamaghavadbhuvanabhṛgupuṣpabāṇabhūmāyeti seyaṃ tasyā mahāvidyā // Parks_10.34 //
vāṅnatir ucchiṣṭacāṇḍali mātam uktvā gi sarvapadād vaśaṅkari vahnivāmalocaneti śyāmāṅgaṃ laghuśyāmā // Parks_10.35 //
kumārīm uccārya vadadvandvaṃ vākpadaṃ vādini vahnipriyeti śyāmopāṅgaṃ vāgvādinī // Parks_10.36 //
praṇava opinākudaṃpavṛpasasyaicaśācāmāhadaśabdāḥ,
ṣṭhādhānalītaiḥritāviḥrvavāīnārumivāyecchekharā,
nakulī śyāmāpratyaṅgam // Parks_10.37 //
lalitāpādukāditrikasthāne kumārī yojyā śiṣṭaṃ tadvat iti śyāmāpādukā ca // Parks_10.38 //
catasṛbhir yuktā hṛccakre śyāmā yaṣṭavyā // Parks_10.39 //
tadvidyā tu tritārī kumārī nabhavaśrītaṃśvasajamahāsamuraṃnimāyāsarāvakasastrīruvakasadumṛvakasasavakasalovakaakaṃvamāyahāvarṇā
oṃmogatimāgīrirvananorirvakhajimadanaśrīṃrvajaśaṃrirvapuṣaśaṃrirvaṣṭagaśaṃrirvatvaśaṃrirvakaśaṃrimumeśanasvānta
mantrādi bījaṣaṭkaṃ prātilomyam iti aṣṭanavativarṇāḥ // Parks_10.40 //
haraḥ sabindur vāpūrvarāhi sthāṇuḥ sabindur unmattapadaṃ bhaiśabdo ravipādukābhyāṃ nama iti vārtālyaṅgaṃ laghuvārtālī // Parks_10.41 //
 vedādibhuvanaṃ namo vārāhi ghore svapnaṃ ṭhadvitayaṃ agnidārā iti vārtālyupāṅgaṃ svapnavārtālī svapne śubhāśubhaphalavaktrī // Parks_10.42 
 vāg ghṛdayaṃ bhagavati tiraskariṇi mahāmāye paśupadāj janamanaścakṣustiraskaraṇaṃ kurudvitayaṃ varma phaṭ pāvakaparigraha iti vārtālīpratyaṅgaṃ, 
tiraskariṇī // Parks_10.43 //
śyāmāpādukāmantrāditribījam apahāya vāg glaum iti yojyam /
eṣā vārtālīpādukā // Parks_10.44 //
vidyābhir etābhir yuktā phālacakre paripūjyā bhagavatīyaṃ bhūdāramukhī // Parks_10.45 //
 manur idam īyo 'yaṃ vākpuṭitaṃ glauṃ nabhavavālirtāvāhirāvahakhirāmuaṃaṃnimaḥdhedhinajaṃjaṃnimaḥhehinastaṃstaṃnimaḥrvaṣṭadunāṃrvesavākttakṣukhatihvābhakukuśīvaśabdā 
 yathākramaṃ mogatirtāvālirāvāhirāmuvahakhidhedhinaruṃruṃnimaḥbhebhinamomonimaḥbhebhinasadupraṣṭāsaṣāṃrvacicarmugajistaṃnaṃrurughraṃśyaṃśabdopetā 
vāk glauṃ visṛṣṭyantāś ca saptamāś catvāro varmāstrāya phaḍ iti dvādaśottaraśatākṣarā // Parks_10.46 //
pañcamaikādaśabījavarjā śrīr eva śrīpūrtividyā brahmakoṭare yaṣṭavyā // Parks_10.47 //
śyāmāpādukāprathamatrikasthāne tāratrayaṃ kumārī vāk glauṃ iti yojyam /
tataḥ parastāc cheṣaṃ samānam // Parks_10.48 //
iyaṃ mahāpādukā sarvamantrasamaṣṭirūpiṇī svaikyavimarśinī mahāsiddhipradāyinī dvādaśānte yaṣṭavyā // Parks_10.49 //
evaṃ raśmimālā sampūrṇā /
sarvagātraḥ śuddhavidyāmayatanuḥ sa eva paramaśivaḥ // Parks_10.50 //
atha vighnadevatāḥ /
irimilikirikilipadāt parimirom ity ekaḥ /
praṇavo māyā namo bhagavati mahātripurād bhaivarṇād ravipadam anu mama traipurarakṣāṃ kuru kuru iti dvitīyaḥ /
saṃhara saṃhara vighnarakṣovibhīṣakān kālaya huṃ phaṭ svāhā iti tṛtīyaḥ /
blūṃ raktābhyo yoginībhyo namaḥ iti caturthaḥ /
sāṃ sārasāya bahvāśanāya namaḥ iti pañcamaḥ /
dumuluṣu muluṣu māyā cāmuṇḍāyai namaḥ iti ṣaṣṭhaḥ /
ete manavo lalitājapavighnadevatāḥ // Parks_10.51 //
 hasanti hasitālāpe padaṃ mātam uktvā gīparicārike mama bhayavighnanāśaṃ kurudvitayaṃ savisargaṭhatritayam iti śyāmāvighnadevī // Parks_10.52 
staṃ stambhinyai namaḥ iti kolamukhīvighnadevī // Parks_10.53 //
ete tattajjapārambhe japtavyāḥ // Parks_10.54 //
lalitā prāhṇe /
aparāhṇe śyāmā /
vārtālī rātrau /
brāhme muhūrte parā // Parks_10.55 //
vyavahāradeśasvātmyaprāṇodvegasahāyāmayavayāṃsi pravicāryaiva tadanukūlaḥ pañcamādiparāmarśaḥ // Parks_10.56 //
sarvabhūtair avirodhaḥ // Parks_10.57 //
paripanthiṣu nigrahaḥ // Parks_10.58 //
anugrahaḥ saṃśriteṣu // Parks_10.59 //
guruvat guruputrakalatrādiṣu vṛttiḥ // Parks_10.60 //
ādimasya svayaṃ sevanam āgamadṛṣṭyā doṣadaṃ tyājyam // Parks_10.61 //
 sānandasya rucirasyāmodino laghuno vārkṣasya gauḍasya piṣṭaprakṛtinaḥ andhaso vālkalasya kausumasya vā yathādeśasiddhasya vā tasya parigrahaḥ 
tadanantaraṃ madhyamayor asvayam asuvimocanam /
upādime nāyaṃ niyamaḥ /
madhyame tu svayaṃ saṃjñapane tatrāyaṃ mantraḥ
udbudhyasva paśo tvaṃ hi nāśivas tvaṃ śivo hy asi /
śivotkṛttam idaṃ piṇḍaṃ mattas tvaṃ śivatāṃ vraja //
iti // Parks_10.63 //
sarvatra vacanapūrvaṃ pravṛttiḥ // Parks_10.64 //
daśakulavṛkṣānupaplavaḥ // Parks_10.65 //
 strīvṛndādimakalaśasiddhaliṅgikrīḍākulakumārīkulasahakārāśokaikataruparetāvanimattaveśyāśyāmāraktavasanāmattebhānāṃ darśane vandanam // Parks_10.66 
pañcaparvasu viśeṣārcā // Parks_10.67 //
ārambhataruṇayauvanaprauḍhatadantonmanānavasthollāseṣu prauḍhāntāḥ samayācārāḥ /
tataḥ paraṃ yathākāmī /
svairavyavahāreṣu vīrāvīreṣv ayathāmananād adhaḥ pātaḥ // Parks_10.68 //
raktātyāgaviraktākramaṇodāsīnāpralobhanavarjanam // Parks_10.69 //
ghṛṇāśaṅkābhayalajjājugupsākulajātiśīlānāṃ krameṇāvasādanam // Parks_10.70 //
gurupragurusannipāte praguroḥ prathamaṃ praṇatiḥ tadagre tadanurodhena tannativarjanam // Parks_10.71 //
abhyarhiteṣv aparāṅmukhyam // Parks_10.72 //
mukhyatayā prakāśavibhāvanā // Parks_10.73 //
adhijigamiṣā śarīrārthāsūnāṃ gurave dhāraṇam // Parks_10.74 //
etaduktakaraṇam // Parks_10.75 //
aparīkṣaṇaṃ tadvacane vyavasthā // Parks_10.76 //
sarvathā satyavacanam // Parks_10.77 //
paradāradhaneṣv anāsaktiḥ // Parks_10.78 //
svastutiparanindāmarmaviruddhavacanaparihāsadhikkārākrośatrāsanavarjanam // Parks_10.79 //
prayatnena vidyārādhanadvārā pūrṇakhyātisamāveśanecchā cety ete sāmāyikācārāḥ // Parks_10.80 //
pare ca śāstrānuśiṣṭāḥ // Parks_10.81 //
itthaṃ viditvā vidhivad anuṣṭhitavataḥ kulaniṣṭhasya sarvataḥ kṛtakṛtyatā śarīratyāge śvapacagṛhakāśyor nāntaraṃ jīvanmuktaḥ // Parks_10.82
ya imāṃ daśakhaṇḍīṃ mahopaniṣadaṃ mahātraipurasiddhāntasarvasvabhūtām adhīte saḥ
sarveṣu yajñeṣu yaṣṭā bhavati yaṃ yaṃ kratum adhīte tena tenāsyeṣṭaṃ bhavati iti
hi śrūyate ity upaniṣat iti śivam // Parks_10.83 //
athātaḥ sarveṣāṃ mantrāṇāṃ,
atha sveṣṭamantrasya,
iti vidhivat,
itthaṃ sāṅgāṃ,
iyam eva mahatī vidyā,
atha prāthamike caturasre,
atha hṛccakrasthitāṃ,
evaṃ gaṇapatim iṣṭvā,
itthaṃ sadguroḥ,
athāto dīkṣāṃ vyākhyāsyāmaḥ /
atha, evam, atha,
ittham,
atha sveṣṭeti pañca // Parks_10.84 //
 iti śrīduṣṭakṣatriyakulakālāntakareṇukāgarbhasambhūtamahādevapradhānaśiṣyajāmadagnyaśrīparaśurāmabhārgavamahopādhyāyamahākulācāryanirmitaṃ  #
kalpasūtraṃ saṃpūrṇam // Parks_10.85 // 
