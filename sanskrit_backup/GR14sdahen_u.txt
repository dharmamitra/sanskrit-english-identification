Abkürzungsverzeichnis
AgniP: Agnipurāṇam.
ĀpastambaDhS: Āpastambīyadharmasūtram.
ĀpastambaGṛS: Āpastambagṛhyasūtram.
ĀS: Ānandasaṃhitā.
Aṣṭadhyāyī: Pānini's Acht Bücher grammatischer Regeln.
ĀśvalāyanaGṛS:
Āśvalāyanagṛhyasūtra.
AV: Atharvasaṃhitā.
BhāgavataP: Śrīmad Bhāgavata Mahāpurāṇam.
BaudhDhS: Das Baudhāyana-Dharmasūtra.
BaudhGṛS: The Bodhāyana Gṛhyasūtra.
BaudhGṛŚeṣS: pp. 177-376 in BaudhGṛS.
BhGī: Bhagavadgītā. s. MBh (6.23.1-40.78).
BrahmakaivartaP:
Śrībrahmavaivartapurāṇam.
BrahmāṇḍaP: Brahmāṇḍapurāṇa of Kṛṣṇa Dvaipāyana Vyāsa.
BrahmaP: Sanskrit indices and text of the Brahmapurāṇa.
BṛhadbrahmaS:
Bṛhadbrahmasaṃhitā.
ChāndogyaBr: Chāndogyabrāhmaṇa.
ChāndogyaU: Khândojopanishad.
DHN[D]: Daśavidhahetunirūpaṇa by Śrīnivāsa Dīkṣita.
DHN[T]: Daśavidhahetunirūpaṇa by Śrīnivāsa Dīkṣita [Telugu characters]
DHNV: Daśavidhahetunirūpaṇavyākhyāna
GarbhaU: Garbhopaniṣad.
GaruḍaP: Śrīgaruḍamahāpurāṇam.
GautamaDhS: The Institutes of Gautama.
GobhilaGṛS: Gobhilīyagṛhyasūtra.
GṛhyapariśiṣṭaS:
Vaikhānasagṛhyapariśiṣṭasūtra.
HariV: The Harivaṃśa (Suppl. to MBh).
HirGṛS: Hiraṇyakeśigṛhyasūtram.
ĪśvaraS: Īśvarasaṃhitā.
JayākhyaS: Jayākhyasaṃhitā.
KaivalyaU: Kaivalyopaniṣad.
KapiñjalaS: Kapiñjalasaṃhitā.
KāṭhakaGṛS: The Kāṭhakagṛhyasūtra.
KhA: Khilādhikāra (Khilatantra)
KhādiraGṛS: Khādiragṛhyasūtram.
KJK: Jñānakāṇḍa (Kāśyapasaṃhitā).
KrA: Kriyādhikāra.
KūrmaP: Śrī-Kūrmamahāpurāṇam.
LiṅgaP: Liṅgamahāpurāṇam.
MahāU: Mahopaniṣad.
ManuDhŚ: The Manu Smṛti.
ManuGṛS: Mānavagṛhyasūtra of the Maitrāyaṇīya śākhā.
MarkaṇḍeyaP: Śrī-Mārkaṇḍeyamahāpurāṇam.
MatsyaP: Matsyamahāpurāṇam.
MBh: Mahābhārata.
MOP: Mokṣopāyapradīpikā by Raghupatibhaṭṭācārya.
MudgalaU: Mudgalopaniṣad.
MuṇḍakaU: Muṇḍakopaniṣad.
NāradaP: Nāradapurāṇa.
NarasiṃhaP: Nṛsiṃhapurāṇa.
Nirukta: [Yāska] The Nighantu and the Nirukta.
NVB: Vaikhānasakalpasūtrabhāṣya (Vaikhānasasūtrabhāṣya;
Vaikhānasagṛhyasūtrabhāṣya).
PadmaP: Śrī Padmamahāpurāṇam.
PādmaS: Pādma Samhitā.
PārameśvaraS:
Pāñcarātrāntargatā Pārameśvarasaṃhitā.
ParāśaraS: Parāśara Saṃhitā.
PārGṛS: Pāraskaragṛhyasūtra.
PauṣkaraS: Pāñcarātrāgame ratnatrayāntargatā Pauṣkarasaṃhitā.
PrA: Prakīrṇādhikāra.
PR: Śrī Pāñcarātrarakṣā.
Purātantra: Purātantra.
PūrvaP: Pūrvaprayoga.
Rām: The Pāda index of the Vālmiki Rāmāyaṇa.
ṚV: The Hymns of the Rig-Veda in the Samhita and Pada Texts.
SA: Samūrtārcanādhikaraṇa.
SāmbaP: Sāmbapurāṇam.
SamMayū: Saṃskāramayūkha.
SanatkS: Sanatkumāra-Saṃhitā of the Pāñcarātrāgama.
ŚāṅkhāyanaGṛS:
Śāṅkhāyanagṛhyasūtra.
SAnukr: Sūtrānukramaṇikā.
ŚatapathaBr: The Śatapatha Brāhmaṇa in the Kāṇvīya recension.
SāttvataS: Sātvata-Saṃhitā.
SD: Sūtradarpaṇa (Śrīvaikhānasasūtradarpaṇa).
SDC: Śrīnivāsadīkṣitendracaritra.
ŚeṣaS: Śeṣasaṃhitā - śrīpāñcarātrābhidhā bhagavacchāstre sakalasaṃhitāsārabhūtā śeṣasaṃhitā.
SkandaP: The Skandapurāṇa.
ŚrīpraśnaS: Śrīpraśna Samhitā.
SR-Vṛtti: Prayogavṛtti.
SuprabhedĀ: [Suprabhedāgama] Suprapetākamam.
ŚvetU: Śvetāśvataropaniṣad.
SY-N: Nibandhana.
TĀ: Taittirīyāraṇyakam.
TB: The Taittirīya Brāhmaṇa of the Black Yajur Veda.
TPC: Tātparyacintāmaṇi.
TS: The Taittirīya Saṃhitā of the black Yajurveda.
VA: Vāsādhikāra (Vāsanādhikāra).
VaikhSmS: Vaikhānasasmārtasūtra.
VarāhaP: Śrī Varāhapurāṇam.
VāsiṣṭhaDhŚ: Vāsiṣṭhadharmaśāstra.
ViṣṇuDh: Viṣṇudharmaḥ.
ViṣṇudharmottaraP:
Śrīviṣṇudharmottarapurāṇam.
ViṣṇuP: Śrīviṣṇumahāpurāṇam.
Viṣṇusmṛti: Viṣṇusmṛtiḥ.
ViṣvaksenaS: Viṣvaksena Saṃhitā.
ViśvamitraS: Viśvāmitrasaṃhitā.
VivāhaP: Vivāhaprayoga.
VK: Vimānārcanakalpa (Vaikhānasāgama,
Marīcisaṃhitā).
VMM: Vaikhānasamahimamañjarī.
VMP: Vaikhānasamantrapraśna (Vaikhānasasaṃhitā).
Vṛddhahārīta:
Vṛddhahārītasmṛti.
VY-Vṛtti: Vṛtti des Vasantayājin.
YA: Yajñādhikāra
YājñavalkyaDhŚ:
Yājnavalkya smṛti.
Daśavidhahetunirūpaṇa
[maṅgalācaraṇam]
[1.1] śrīmadvikhanasa mahāgurave namaḥ /
[1.2] śrī śrīnivāsa parabrahmaṇe namaḥ //
[1.3-4] śrī śrīnivāsamakhikṛte śrīvaikhānasagṛhyasūtratātparyacintāmaṇau daśavidhahetunirūpaṇam
[1.5] vaikhānasakulodbhūtaṃ veṅkaṭeśārcanāratam /
[1.6] vedāntadeśikaṃ vande śrīnivāsāryadīkṣitam //
[1.7] śrīveṅkaṭeśam akhileśam anantam ādyaṃ kāruṇyavāridhim aśeṣasurais suvandyam /
[1.8] vande samastajagatāṃ sthitisṛṣṭihetuṃ mānyān gurūṃś ca śataśo bhṛgukaśyapādīn //
[1.9] śrutismṛtinadīpūrṇaṃ śāstrakallolasaṅkulam /
[1.10] viṣṇubhaktyudakaṃ śuddhaṃ vande vaikhānasārṇavam //
[1.11] yenānyakḷptasūtrāṇāṃ netraṃ nistimirīkṛtam /
[1.12] sūtraṃ vaikhānasaṃ hy etat caturvargaphalapradam //
[1.13] śrutismṛtītihāsādyaiḥ pratipāditavaibhavām /
[1.14] paramātmaparāṃ vande sūtropaniṣadaṃ parām //
[vyākhyānakartṛgotranāmādi]
[1.15] śrīmatkauśikavaṃśyena govindācāryasūnunā /
[1.16] śrīveṅkaṭeśapādābjasaparyāsu ratātmanā //
[1.17] śrutismṛtipurāṇādisiddhamārgānuvartinā /
[1.18] pūrvācāryaparikṣuṇṇasampradāyānuyāyinā //
[1.19] vedāntācāryavaryeṇa śrīnivāsāryayajvanā /
[1.20] vaikhānasasya sūtrasya vyākhyā samyak prakāśyate //
[vikhānasasūtrasya tadanuyāyināṃ ca sarvotkṛṣṭatve daśavidhahetūnāṃ nirdeśaḥ]
[2.1-3] atha satyatvādisamastakalyāṇaguṇaviśiṣṭāt parabrahmaṇaḥ śrīmannārāyaṇād utpannena
vikhanaśśabdavācyena caturmukhabrahmaṇā praṇītasya vaikhānasasūtrasya sarvasūtrottamatve
tatsūtroktadharmānuṣṭhātṝṇāṃ sarvotkṛṣṭatamatve ca daśavidhahetavo nirūpyante.
[2.4] yathā:
[2.5-9] akhilajagatkāraṇabhūtena vikhanasā praṇītatvāt. sarvasūtrāṇām āditvāt. sarvakarmasu
śrutimārgānusāritvāt. samantrakasarvakriyāpratipādakatvāt. niṣekasaṃskārādimatvāt.
aṣṭādaśaśārīrasaṃskārapratipādakatvāt. sāṅgakriyākalāpavattvāt. manvādyaiḥ svīkṛtatvāt.
akhilajagadekakāraṇabhūtaśrīmannārāyaṇaikaparatvāt. etatsūtroktadharmānuṣṭhānavatām
eva bhagavatpriyatamatvopapatteś ca. iti.
[2.10-12] ebhir hetubhir asya sūtrasya sarvasūtrottamatvaṃ etatsūtroktadharmānuṣṭhānād
eva vaikhānasānāṃ sarvebhyaḥ śreṣṭhatamatvāñ ca śrutismṛtipurāṇādimukhena pratipādyate.
tatrādau akhilajagatkāraṇabhūtena vikhanasā praṇītatvād iti hetur nirūpyate.
[2.13] vikhanaśśabdārthanirṇayaḥ
[nārāyaṇasya vikhano vaikhānasādiśabdavācyatvam]
[2.14] vikhanā nāma kaścid ṛṣiḥ,
uta nārāyaṇaḥ?
nārāyaṇa eva kevalaṃ.
 [2.15-16] munimātrasya vaikhānasaśabdavācyatvena pratipādanābhāvāt. paramātmano nārāyaṇasya vikhano vaikhānasādiśabdavācyatvaṃ śrutismṛtipurāṇādiṣv  #
avagamyate. yathā: 
[2.17] khilaśrutau:
“dhenur vahāṇām aditis surāṇāṃ brahmā ṛbhūṇāṃ vikhanā munīnām“.
[2.18-19] iti śruyate. ayam arthaḥ. vahānāṃ ataḍudādīnāṃ dhenuḥ utpattikāraṇam. surāṇāṃ indrādīnām aditiḥ. ṛbhūṇāṃ:
[2.20] “sādhyā viśve ca vasavo maruto ṛbhavas tathā /
[2.21] tathaivāṅgiraso rudrā ādityāś ca tathaiva ca /
[2.22] ete devagaṇāś cāṣṭau manvantaragaṇeśvarāḥ //“
[2.23] iti bhṛgūktānāṃ sādhyādīnāṃ brahmā. munīnāṃ muniśabdavācyānāṃ vikhanāḥ.
[2.24] brahmaṇo muniśabdavācyatvaṃ bhārate cāvagamyate
[2.25] “niśāṃ suptvātha bhagavān kṣapānte pratyabuddhyata / [MBh 13, App. 3.265]
[3.1] paścād buddhvā sasarjāpaḥ tāsu vīryam avāsṛjat // [MBh 13, App. 3.266]
[3.2] tad aṇḍam abhavad dhaimaṃ sahasrāṃśusamaprabham / [MBh 13, App. 3.267]
[3.3] ahaṅkṛtyā tatas tasmin sasarja prabhur īśvaraḥ / [MBh 13, App. 3.268]
[3.4] hiraṇyagarbhaṃ viśvātmā brahmāṇaṃ jalajaṃ munim //” iti [MBh 13, App. 3.269]
[3.5] aṇḍabahutvābhiprāyeṇa munīnām iti bahuvacanam. yathā
[3.6] “aṇḍānān tu sahasrāṇāṃ sahasrāṇy ayutāni ca /
[3.7] īdṛśānām anantānāṃ koṭikoṭiśatāni ce//
“ti smaraṇāt.
[3.8] niśā cātra pralayaḥ,
sā etāvatīti kutrāvagamyata iti cet.
[3.9] mahābhārate:
“caturyugasahasrāṇi caturyugaśatāni ca / [MBh 13, App. 3.261]
[3.10] prāhuḥ kalpasahasran tu brāhmaṇās tattvadarśinaḥ / [MBh 13, App. 3.262]
[3.11] daśakalpasahasrāṇi apy ayas sā mahāniśā //” iti. [MBh 13, App. 3.263]
[3.12-13] anayā khilaśrutyā bhagavato vikhanaśśabdavācyatvaṃ katham avagamyata iti cet ucyate.
[itihāsapurāṇābhyām eva vedārthasya nirṇeyatvam]
[3.14] “durbodhā vaidikāś śabdā prakīrṇatvāc ca ye khilāḥ /
[3.15] tadjñais ta eva spaṣṭārthāḥ smṛtitantre pratiṣṭhitāḥ //” iti
[3.16] “yadi vidyāc caturvedān sāṅgopaniṣadān dvijaḥ /
[3.17] na cet purāṇasadvidyā na vedārthavicakṣaṇaḥ //” iti
[3.18] “itihāsapurāṇābhyāṃ vedaṃ samupabṛhmayet /
[3.19] bibhety alpaśruvād vedo mām ayaṃ pratariṣyati //” iti ca [MBh 1.1.204]
[3.20-21] smaraṇāt itihāsapurāṇābhyām evārthanirṇayaḥ kartavyaḥ. bhārate mokṣadharme nāradastutau:
 [3.22-23] “namas te devadeveśa” ity ārabhya stotramadhye “phenapācārya vālakhilya vikhano vikhanasa vaikhānasācārya abhagnayoga abhagnaparisaṅkhyāna” 
[3.24] tatraiva: “yat tasminn upalabhyaṃ te tat tejas tat trayīmayam /
[3.25] tad vaikhānaḥ paraṃ brahma iti vedavido viduḥ //
” iti coktam. [MBh ]
[vikhanaśśabdanirvacanam]
[4.1-2] tathā nāmasahasrādhyāye “vaikhānas sāmagāyanaḥ“” iti smaryate.
[jagatsṛṣṭiprayojanam]
[4.3] pañcarātre ātmasaṃhitāyām:
[4.4] “mahābhūtena bhūtena vyāptaṃ vikhanasā jagat /
[4.5] tam eva śaraṇaṃ gaccha jagatkāraṇam acyutam //
” [Ātmasaṃhitā]
[4.6] iti śāṇḍilyena śatānandam abhilakṣyoktam.
[4.7] vaikhānase ānandasaṃhitāyāṃ:
[4.8] “vedāntatattvamīmāṃsākhananaṃ kṛtavāt hariḥ /
[4.9] nāmnā vikhanasaṃ prāhur yañ ca vaikhānasaṃ tathā //
” iti proktam. [ĀS ]
[4.10-12] atra khananaśabdena saṅkalpa ucyate. “so 'kāmayata. bahu syāṃ prajāyeyeti
sa tapo 'tayata” ityādi śrutibhyaḥ. avāptasamastakāmasyāpi bhagavataḥ sṛṣṭikārye pravṛttir bhavati.
[samaṣṭisṛṣṭilakṣaṇam]
[4.13] nanu satyavādisamastakalyāṇaguṇaviśiṣṭasya bhagavataḥ.
[4.14] “aiśvaryasya samagrasya vīryasya yaśasaḥ śriyaḥ /
[4.15] jñānavairāgyayoś caiva ṣaṇṇāṃ bhaga itīraṇā //“
[4.16] iti samagraṣāḍguṇyaparipūrṇasya avāptasamastakāmasya kimarthaṃ sṛṣṭyadikam iti cet ucyate.
[4.17] “aprameyo 'niyojyaś ca yatra kāmagamo vaśī / [MBh 2, App. 21.1605]
[4.18] modate bhagavān bhūtaiḥ bālaḥ kīḍanakair iva //” [MBh 2, App. 21.1606]
[4.19] ityādi bhāratavacanānusāreṇa līlārtham eveti.
[4.20] jagadsṛṣṭyādilīlānubhavārthaṃ bhagavatā samaṣṭisṛṣṭer anantaraṃ vyaṣṭisṛṣṭau
 [4.21-22] devamanuṣyādivividhaviśeṣasṛṣṭyarthaṃ caturmukhasṛṣṭiṃ prati dhyānaṃ kṛtam. eṣā cidacidātmikā sṛṣṭiḥ bhagavatā kriyate. vyaṣṭisṛṣṭis  #
tu brahmaṇā. samaṣṭisṛṣṭir nāma: 
[4.23] “bhūtais tu pañcabhiḥ prāṇaiḥ svāntair daśabhir indriyaiḥ /
[4.24] caturviṃśāti tattvāni sāṅkhyaśāstravido viduḥ //
[5.1] mahān kālaḥ pradhānañ ca māyāvidyā ca pūruṣaḥ /
[5.2] iti paurāṇikāḥ prāhuḥ triṃśattatvāni tais saha //“
[vyaṣṭisṛṣṭilakṣaṇam]
 [5.3-9] iti vacanāt tattvasṛṣṭir ity avagamyate. “svāntair” ity anena “mano buddhir ahaṅkāraś cittañ ca karaṇāny amī” ity antaḥkaraṇacatuṣṭayam  #
ucyate. vyaṣṭisṛṣṭir nāma: 
aṇḍāntarvartibhūtajātasṛṣṭiḥ. “ajām ekāṃ lohitaśuklakṛṣṇām” “nityo nityānām cetanaś
cetanānām“. ityādi śrutibhiḥ nityatvena śrutānāṃ prakṛtipuruṣānāṃ sṛṣṭir nāma pralayadaśāyāṃ
sūkṣmarūpeṇa avibhaktanāmarūpeṇa ca paramātmany ekībhūtānāṃ sṛṣṭikāle paramātmano
'nupraveśānantaraṃ sthūlarūpavatvaṃ vibhaktanāmarūpabhāktvañ ca. “tat sṛṣṭvā“. “tad
evānuprāviśat. tad anupraviśya. sac ca tyac cābhavat” ityādi śruteḥ.
[5.10] viṣṇupurāṇe:
“tad etad akṣayaṃ nityaṃ jaganmunivarākhilam /
[5.11] avirbhāvatirobhāvajanmanāśavikalpavat // [ViṣṇuP ]
[5.12] prakṛtiṃ puruṣañ caiva praviśyātmecchayā hariḥ /
[5.13] kṣobhayāmāsa samprāpte sargakāle vyayāpyayau //” iti [ViṣṇuP ]
[5.14] gītāsu: “prakṛtiṃ puruṣam caiva viddhy anādī ubhāv api /” [BhGī = MBh 6.35.19ab]
[5.15] mama yonir mahad brahma tasmin garbhaṃ dadhāmy aham /
[5.16] sambhavas sarvabhūtānāṃ tato bhavati bhārata //” [BhGī = MBh 6.36.3]
[aṇḍotpattyādiprakāraḥ]
[5.17-21] iti coktarītyā sṛṣṭikāle jagadyonibhūtaṃ “mahabrahma” tadīyaṃ prakṛtyākhyam ācidvastu yat,
tasmin cetanākhyaṃ garbhaṃ yojayati. tatkṛtāc cidacitsaṃsargāt devādisthāvarāntānām
acinmiśrāṇāṃ sarvabhūtānāṃ sambhavo bhavati. evam eva paramātmanā pañcīkṛtānāṃ bhūtānāṃ
anyonyasaṃyogādinā aṇḍoptattyādikaṃ śrīviṣṇupurāṇe pratipādyate. yathā:
[5.22] “ākāśavāyutejāṃsi salilaṃ pṛthivī tathā /
[5.23] śabdādibhir guṇair bahmasaṃyuktāny uttarottaraiḥ // [ViṣṇuP 1.2.46]
[5.24] śāntā ghorāś ca mūḍhāś ca viśeṣās tena te smṛtāḥ /
[5.25] nānāvīryāḥ pṛthagbhūtāḥ tataḥ te saṃhatiṃ vinā // [ViṣṇuP ]
[6.1] nāśaknuvan prajāḥ sraṣṭum asamāgamya kṛtsnaśaḥ /
[6.2] sametyānyonyasaṃyogaṃ parasparasamāśrayāḥ // [Viṣṇu.P ]
[6.3] ekasaṅghātalakṣyāś ca saṃprāpyaikyamaśeṣataḥ / [ViṣṇuP 1.2.49cd]
[6.4] puruṣādhiṣṭhitatvāc cāpy avyaktānugraheṇa ca // [ViṣṇuP 1.2.50ab]
[6.5] mahadādyā viśeṣāntā hy aṇḍam utpādayanti te /
[6.6] tatkrameṇa prabuddhaṃ taj jalabudbudavatsamam /
[6.7] bhūtebhyo 'ṇḍaṃ mahābuddhe pravṛddham udakeśayam /
[6.8] prākṛtaṃ brahmarūpasya viṣṇoḥ sthānam anuttamam // [Viṣṇu.P 1.2.51]
[6.9] tatrāvyaktasvarūpo 'sau vyaktarūpī jagatpatiḥ /
[6.10] viṣṇur brahmasvarūpeṇa svayam eva vyavasthitaḥ //” [ViṣṇuP ]
[6.11] ity ārabhya
[6.12] “tasminn aṇḍe 'bhavad brahmā sadevāsuramānuṣaḥ //” [ViṣṇuP 1.2.54]
[6.13-14] ityādibhiḥ samaṣṭisṛṣṭyādikam uktam. viśeṣeṇa vyaṣṭisṛṣṭāv api brahmaṇo 'ṇḍādiṣūtpattiprakāraḥ śrūyate. yathā:
[6.15-21] mahopaniṣadi:
“athāto mahopaniṣadaṃ vyākhyāsyāmaḥ. eko ha vai nārāyaṇa āsīd” ity ārabhya “tasya
dhyānāntassthasya yajñastomam ucyate. tasmin caturdaśapuruṣā jāyante. ekā kanyā.
daśendriyāṇi mana ekādaśaṃ tejo dvādaśam ahaṅkāraḥ trayodaśaḥ praṇāś caturdaśaḥ ātmā
pañcadaśaḥ buddhir bhūtāni pañca tanmātrāṇi pañca mahābhūtāni ca sa ekaḥ pañcaviṃśaḥ
puruṣaḥ.” “atha punar eva nārāyaṇas so 'nyatkāmo manasā dhyāyata tasya dhyānāntassthasya
lalāṭāt svedo 'patat,
ta imāḥ pratatā āpaḥ,
tāsu tejaḥ,
tat tejo hiraṇmayam aṇḍam tatra brahmā caturmukho 'jāyata.” iti.
[brahmaṇo 'ṇḍādiṣūtpattiprakāraḥ]
[6.22] yajuṣi: “sa prajāpatir ekaḥ puṣkaraparṇe samabhavat” iti ca.
[6.23] manau: evaṃ “apa eva sasarjādau tāsu vīryam avāsṛjat //
” ity ārabhya [ManuDhŚ 1.8cd]
[6.24] “tasmin jajñe svayaṃ brahmā sarvalokapitāmahaḥ //” iti [ManuDhŚ 1.9cd]
[7.1] bhārate: “svapatas tasya devasya padmaṃ sūryasamaprabham /
[7.2] nābhyāṃ vinissṛtam abhūt tatrotpannaḥ prajāpatiḥ //
” iti ca smaryate. [MBh 3.194.11]
[7.3-4] nanu nābhyām aṇḍe cotpattir ekasya katham upapadyata iti cet - tat kalpāntara iti vaktayam. taduktaṃ hayaśira upākhyāne:
[ekasya brahmaṇaḥ nābhyām aṇḍe ca utpattiḥ]
[7.5] “tvatto me mānasaṃ janma prathamaṃ dvijapūjitam /
[7.6] cākṣuṣaṃ vai dvitīyaṃ me āsīj janma purātanam //
[7.7] tvatprasādāc ca me janma tṛtīyaṃ vācikaṃ mahat /
[7.8] tvatto me śrāvaṇañ cāpi caturthaṃ janma vai prabho //
[7.9] nāsikyañ caiva me janma tvattaḥ pañcamam ucyate /
[7.10] aṇḍajañ cāpi me janma tvattaḥ ṣaṣṭhaṃ vinirmittam //
[7.11] idan tu saptamaṃ janma padmajaṃ me 'mitaprabha /” iti.
[caturmukhasya vaikhānasādiśabdavācyatvam]
[7.12-14] atas samastajagajjanmasthitidhvaṃsamahānandaikahetoḥ bhagavataḥ parabrahmaṇo
nārāyaṇasya vaikhānasādiśabdavācyatvasambhavāt tannābhinalinasañjātasya brahmaṇo
'pi “aṅgād aṅgād” iti mantroktaprakāreṇa bhāratādipratipāditarītyā ca vaikhānasādiśabdavācyatvam upapadyate.
[7.15] śāntiparvaṇi:
“viśeṣeṇākhanat yasmāt bhāvanāmunisṛṣṭaye /
[7.16] tasmād vikhanaso nāma sa āsīd aṇḍajaḥ priyaḥ //” iti [MBh ]
[7.17] tatraiva: “sraṣṭuṃ sa tu samudyukto brahmayonimayaḥ prabhuḥ /
[7.18] khanitvā cātmanātmānaṃ dharmādiguṇasaṃyutam /
[7.19] dhyānam āviśya yogena hy āsīd vikhanaso muniḥ //” iti [MBh ]
[7.20-21] śrībhāgavate:
“na khalu gopikānandano bhavān akhiladehinām antarātmadṛk /
[7.22-23] vikhanasārthito viśvaguptaye sakha udeyivān sāttvatāṃ kule //
” iti [BhāgavataP 10.31.4]
[śrīraṅge vaikhānasārcanam]
[7.24] gārūḍe - śrīraṅgamāhātmye:
[7.25] “brahmāpi divyahaṃsena sitameghopamena ca /
[7.26] pṛṣṭhato 'nuyayau viṣṇuṃ vastreṇocchādya cānanam //
[8.1] tatrārcako mahābhāgo bhagavān vikhanās tadā /
[8.2] dadau prasādaṃ devānāṃ raṅganāthābhyanujñayā //” iti [GaruḍaP ]
[8.3] śrīvaikhānase - ānandasaṃhitāyām:
[8.4] “antarhitānāṃ khananād vedānān tu viśeṣataḥ /
[8.5] sa vibhuḥ procyate sarvaiḥ vikhanā brahmavādibhiḥ /
[8.6] vaikhānasaś ca bhagavān procyate sa pitāmahaḥ //” iti [ĀS ]
[8.7] vyāsanighaṇṭau:
“vikhanasañ ca vidhātāraṃ viriñca taṃ caturmukham /” iti
[8.8] “nābhijanmāṇḍajaḥ pūrvo vikhanāḥ kamalāsanaḥ //
[8.9] śatānandaś śatadhṛtis satyako haṃsavāhanaḥ /
[8.10] padmāsano vikhanasaś cāharmukhaḥ itīritaḥ //
” iti ca pratipāditam.
 [8.11-12] evaṃ kāryakāraṇayor abhedāvagamāt pramāṇabāhulyāc ca bhagavati nārāyaṇe caturmukhe ca vaikhānasaśabdaprayogaprakāraḥ pratipāditaḥ. 
[8.13] vaikhānasānām utpattiprakāraḥ
[śrutyuktaḥ vaikhānasānām utpattiprakāraḥ]
[8.14-23] vaikhānasānām utpattiḥ viśeṣeṇa śrūyate. yajuṣi āruṇaketuke iṣṭakopadhānakathanānuvāke
sṛṣṭiprakaraṇe - “āpo vā idam āsan salilam eva. sa prajāpatir ekaḥ puṣkaraparṇe samabhavat.
tasyāntar manasi kāmas samavartata. idaṃ sṛjeyam iti” ity ārabhya “sa tapas taptvā.
śarīram adhūnuta. tasya yan māṃsam āsīt. tato 'ruṇāḥ ketavo vātaraśanā ṛṣaya udatiṣṭhan.
ye 'nakhāḥ te vaikhānasāḥ. ye vālāḥ te vālakhilyāḥ.” iti. asyārthaḥ. samaṣṭisṛṣṭer
anantaraṃ vyaṣṭisṛṣṭau caturmukhaḥ devamanuṣyādivividhaviśeṣasṛṣṭyarthaṃ matsyādirūpeṇāvatariṣyamāṇasya
bhagavato nārāyaṇasya paramavaidikatvena sampratipannaśrīvaikhānasabhagavacchāstramārgeṇa
samārādhdanarthañ ca svātmatulyāḥ prajās sambhaveyur iti svāntaryāmiṇaṃ paramātmānaṃ
dhyonenānukṛtavān ayam evārtho brāhmāṇḍe 'py ucyate
[8.24] “om ity ekākṣaraṃ brahma vyāharan saṃsmaran harim /
[8.25] padmāsanastho bhagavān paramaṃ tapa āsthitaḥ //” [BrahmāṇḍaP ]
[sanakādisṛṣṭiprakāraḥ]
[9.1-5] ity ārabhya brahmaṇā brahuśaḥ kṛtaṃ tapaścaraṇam uktam. tapaścaraṇakāle sākṣātkṛtabhagavatsvarūpavaibhavānubhavātiśayāt
bhagavaddattasṛṣṭiśaktilābhāt tadupajanitaviśeṣavegāc ca pulakitasarvāṅgaḥ śarīram
adhūnuta - kampam akarot. “tasya yan māṃsam āsīd” māṃsaṃ mānasam iti yāvat. “arthāt
prakaraṇāl liṅgād aucityād arthanirṇayaḥ” ity arthādibhiḥ samīcīnārthanirṇayavidhānāt
“akṣarasāmyān nirbrūyād” iti niruktavidhānāñ ca.
[9.6-10] tathā ca tasya manaḥ paramātmani saṃsaktam āsīd iti yat,
tena hetunā tadanugrahas samajani. tenānugṛhītāt brahmaṇaḥ “ketavo vātaraśanāḥ ṛṣayaḥ
udatiṣṭhan“. “aruṇāḥ” paramātmani vasantaḥ taditararaviktāḥ “ketavaḥ” ucchritasvabhāvāḥ
paramātmapravaṇānām agresarāḥ “vātaraśanā” digvāsasaḥ “ṛṣayaḥ” sarvārthadarśinaḥ
sanakādayaḥ “udatiṣṭhan” utkṛṣya samabhavan iti.
[9.11] idaṃ viṣṇupurāṇe 'pi:
“sanandanādayo ye ca pūrvaṃ sṛṣṭās tu vedhasā /
[9.12] na te lokeṣv asajjanta nirapekṣāḥ prajāvidhau // [ViṣṇuP 1.7.9]
[9.13] sarve te yogino jātā vītarāgā vimatsarāḥ /
[9.14] teṣv evaṃ nirapekṣeṣu lokasṛṣṭau mahātmanaḥ //
” ityādinā pratipāditam. [ViṣṇuP 1.7.10]
[9.15-19] sa prajāpatiḥ evaṃvidhān svakāryāsādhakān tān dṛṣṭvā kiñcid viṣādam āpannaḥ
punar api svakāraṇaṃ bhagavantaṃ dhyānaprayāyeṇa khananenātoṣat. “ye nakhā” ityādi.
bhagavadanugrahavikasite prajāpater manasi vaikhānasā nāma ṛṣayas sambhūtāḥ atra
“ye nakhā” ity atra ādyantavarṇaviparyayo bhavati. “kaśyapaḥ paśyako bhavatī“tivat
“khanā ity etat nakhā” iti viparyastam iti yāvat.
[9.20] “suptiṅupagrahaliṅganarāṇāṃ kālahalacsvarakartṛyaṅañ ca /
[9.21] vyatyayam icchiti śāstrakṛd eṣāṃ so 'pi ca siddhyati bāhulakena //“
 [9.22-24] iti, “bahulaṃ chandasī“ti cātra praṇāman. atra “anakhā” iti cchittvā kecid evam ūcuḥ. anakhā ity anena saumyendriyavatvaṃ uktam iti. 
[vaikhānasānām ācāryapuruṣatvam]
[10.1-3] evañ ca sati “saumyaṃ jitendriyaṃ” “suprasannendriyaṃ” ityādinā bhagavacchāstreṣv
ācāryalakṣaṇasya pratipāditatvāt “vaikhānasa vikhanasācarya” iti. viṣṇor ācāryatvena
śāntyparvaṇy abhihitatvāt.
[10.4] “vikhanā iti viṣṇus tajjā vaikhānasāḥ smṛtāḥ / [KrA 36.28cd]
[10.5] viṣṇor eva samutpannā bhṛgvādyā munayas tathā //“
[vaikhānasānām triśuklatvam]
[10.6-7] iti vacanāt,
 “guros sānavṛttir vaikhānasa” iti bodhāyanasūtre uktatvāc ca bhāgavatādiṣu pratipāditam “ācāryapuṃstvam eteṣāṃ vaikhānasānām eve“ty avagamyate. 
 [10.8-9] yadvā “anaghā” iti pāṭhaḥ. anena triśuklatvaṃ sūcyate. janma vidyā karma ceti. advārakatvena bhagavataḥ caturmukhāc coptattiśravaṇāt, 
[10.10] “tatkarma yan na bandhāya sā vidyā yā vimuktaye /
[10.11] āyāsāyāparaṃ karma vidyānyā śilpanaipuṇam //“
[10.12-13] ity uktarītyā advārakabhagavatsvarūpajñānatadārādhanavidhipratipādakaśāstraniṣṭhatvena
ca eṣāṃ triśuklatvam. śuklavatām evādhikyaṃ āraṇyaparvaṇi prathamādhyāye pratipāditam. yathā:
[10.14] “yeṣāṃ trīṇy avadātāni yonirvidyā ca karma ca /
[10.15] te sevyās tais samāsyā hi śāstrebhyo 'pi garīyasī //” ti [MBh 3.1.25]
[ānandasaṃhitānusāreṇa vaikhānasotpattyādikam]
[10.16] śrīvaikhānase ānandasaṃhitāyāṃ vikhanasotpattyādikaṃ pratipāditam:
[10.17] “atha sasmāra bhagavān viśvasṛṣṭyartham acyutaḥ /
[10.18] dhātāraṃ viśvanirmāṇacaturaṃ caturānanam // [ĀS 4.6]
[10.19] smaraṇānantarād eva prādur āsīt puraḥ prabhoḥ /
[10.20] dhātā samastajagatām utpattikaraṇakṣamaḥ // [Ā.S 4.7]
[10.21] taṃ prāha bhagavān viṣṇuḥ praṇataṃ purataḥ sthitam /
[10.22] śrībhagavān uvāca:
brahman tvayā jagat sarvaṃ kartavyaṃ sacarācaram // [ĀS 4.8]
[10.23] loke vihartum icchāmi yad ahaṃ padmasambhava /
[10.24] tatas tvatsṛṣṭajagatām avicchinnapravṛttaye /
[11.1] dharmasaṃrakṣaṇārthāya vedaśāstrārthasiddhaye // [ĀS 4.9]
[11.2] alasā alpasattvāś ca manuṣyās svalpabuddhayaḥ /
[11.3] te paravyūhavibhavān ātmānāñ ca na menire // [ĀS 4.10]
[ānandasaṃhitānusāreṇa sanakādisṛṣṭiḥ]
[11.4] saulabhyāya tu bhaktānāṃ sarvalokānukampayā // [ĀS 4.11cd]
[11.5] arcāvatārarūpeṇa loke 'smiṃś caturānana /
[11.6] avatāraṃ kariṣyāmi mahyā lakṣmyā samanvitaḥ // [Ā.S 4.12]
[11.7] madarcāyai sṛja brahman sṛṣṭyādau munisattamaṃ / [ĀS 4.13ab]
[11.8] ity ājñaptas tadā brahmā muhūrtaṃ tat sisṛkṣayā /
[11.9] cintayāmāsa tatkarmā kṣaṇam ekaṃ mahāmuniḥ // [ĀS 4.14]
[11.10] ūcuḥ na śaknuyām evaṃ sraṣṭum icchan tathāvidham /
[11.11] tasya tad vacanaṃ śrutvā devadevo haris svayam // [Ā.S ]
[11.12] cintayāmāsa deveśaḥ svanirmalatarātmani /
[11.13] vedāntatattvamīmāṃsā khananaṃ kṛtavān hariḥ // [ĀS 4.15]
[11.14] nāmnā vikhanasaṃ cakre tatpadānvarthayogataḥ /
[11.15] tathā cintayatas tasya manaso dvau babhūvatuḥ // [ĀS 4.18]
[11.16] saṅkalpadharmau sannamya prāñjaliṃ purataḥ sthitam / [ĀS 4.19ab?]
[11.17] brahmāṇam abravīd viṣṇur bhūtasṛṣṭyantahetave (kārakaṃ) /
[11.18] saṅkalpadharmau bhavatas tava sṛṣṭyantahetave //
[11.19] śuddhasattvasamutpanno nirmito 'yaṃ tavāgrataḥ // [ĀS 4.35cd]
[11.20] muniśreṣṭho mahātejā matkāryakaraṇakṣamaḥ / [ĀS 4.36ab?]
[11.21] matkāryasādhakān eva tvaṃ vai sraṣṭum athārhasi //
[11.22] hṛṣīkeśasya tadvākyaṃ bhyādhāya kṛtañjaliḥ /
[11.23] caturmukhaś cāpi tathā sanakādimunīśvarān /
[11.24] dhyāyan mukhaiś caturbhis tu kramād asṛjad abjabhūḥ //
[ānandasaṃhitānusāreṇa dakṣādimunidaśakasṛṣṭiḥ]
[12.1] sanatkumārañ ca tathā sanakañ ca sanātanam /
[12.2] sanandanam iti khyātān brahmavidyāviśāradān // [ĀS 2.20]
[12.3] tatas te ca muniśreṣṭhā jñānātiśayavaibhavāt /
[12.4] viraktacittās sañjagmuḥ kaivalyaṃ padam uttamaṃ // [ĀS 4.21]
[12.5] svakāryasādhakān brahmā sṛṣṭavān punar eva hi /
[12.6] prāṇāc ca cakṣuṣas tadvad abhimānāc ca karmaṇaḥ // [ĀS 4.22]
[12.7] hṛdayāc chirasaḥ śrotrād udānād vyānatas tataḥ /
[12.8] samānāc ca tathāpānād ṛṣiśreṣṭhān imān daśa // [ĀS 4.23]
[12.9] dakṣaṃ marīcinaṃ nīlalohitaṃ bhṛgum eva ca /
[12.10] tathāṅgirasam atriṃ ca pulastyaṃ pulahaṃ tathā // [ĀS 4.24]
[12.11] vasiṣṭhaṃ ca kratuṃ caiva kramād asṛjad abjabhūḥ /
[12.12] nava brahmāṇa evaite vinā syur nīlalohitaṃ // [ĀS 4.25]
[ānandasaṃhitānusāreṇa vaikhānasasya muniśreṣṭhatvam]
[12.13] dharmasaṅkalpasahitās sanakādyā munīśvarāḥ /
[12.14] bhṛgvādimunayaś caiva śrutismṛtyādivedanāt // [ĀS 4.26]
[12.15] śiṣyā vikhanasaḥ proktās sarvaśāstrārthapāragāḥ /
[12.16] vaikhānasānāṃ bhṛgvādyā vaṃśakartāra īritāḥ // [Ā.S 4.27]
[12.17] sarveṣām agrajaṃ śreṣṭham ātmaputraṃ muniṃ tathā /
[12.18] taṃ hareḥ purataḥ kṛtvā proktavān kamalāsanaḥ // [ĀS 4.28]
[12.19] brahmovāca:
devadeva jagannātha sṛṣṭisthityantakāraṇa /
[12.20] bhagavaṃs tvatprabhāvena sṛṣṭo 'yaṃ munisattamaḥ // [ĀS 4.29]
[12.21] jātāḥ cintayato mattas tvat sṛṣṭau munayas tv ime /
[12.22] etair api kṛtaṃ sarvaṃ jagad etac carācaraṃ // [ĀS 4.30]
[12.23] matputrāṇāṃ ca sarveṣām agrajaḥ puruṣottamaḥ /
[12.24] vaiṣṇaveṣv agrajaś śreṣṭho munīnāṃ prathamo muniḥ // [Ā.S 4.31]
[ānandasaṃhitānusāreṇa vaikhānasya garbhavaiṣṇavatvam]
[13.1] viśeṣakhananāj jāto viṣṇor vaikhānasas tathā /
[13.2] bhṛgvādīn upanīyātha sāvitrīm upadekṣyati // [ĀS 4.32]
[13.3] parabrahmopadeṣṭāsāv ayam eva gurus smṛtaḥ /
[13.4] etad uktaprakāreṇa sarve vai mama sūnavaḥ // [ĀS 4.33]
[13.5] cariṣyanti yathānyāyaṃ laukikādhyātmavaidikān /
[13.6] ebhiḥ pravartitā sṛṣṭir avicchinnā pravarttate // [ĀS 4.34]
[13.7] bhavān avataratv atra mama sṛṣṭau janārdana /
[13.8] śuddhasattvasamutpanno nirmito 'yaṃ tvayā vibho // [ĀS 4.35]
[13.9] ṛṣiśreṣṭho mahātejāḥ tvatkarmakaraṇakṣamaḥ /
[13.10] tathāsau khananād viṣṇoḥ dhyāyād antaś ca garbhataḥ // [ĀS 4.36]
[13.11] yasmāt tava samutpanno jñeyo 'sau garbhavaiṣṇavaḥ /
[13.12] ity ukto bhagavān prāha muniśreṣṭhaṃ taponidhiṃ // [Ā.S 4.37]
[13.13] śrībhagavān uvāca:
devabrahma ṛṣīṇān tu madīyārādhanaṃ prati /
[13.14] mayā sañcodito yasmāt tvam eva munisattama // [ĀS 4.38]
[13.15] tapodhano bhavān eva dhanyo 'si bhuvanatraye /
[13.16] ātmārthaṃ vā parārthaṃ vā nityanaimittikādi yat // [Ā.S 4.39]
[13.17] tat sarvaṃ matprasādena madīyārādhanaṃ kuru /
[13.18] athāha sa ṛṣis tasmai praṇamya jagadātmane // [ĀS 4.40]
[ānandasaṃhitānusāreṇa vaikhānasānām advārakabhagavadyajanena nityakarmānuṣṭānapūrṇatā]
[13.19] śrīvikhānā uvāca:
bhavatānugṛhīto 'haṃ dhanyo 'smi puruṣottama /
[13.20] nātaḥ parataraṃ kāryaṃ kim apy anyad divaukasām // [ĀS 4.41]
[13.21] tathāpi devadeveśa svakarma munibhis sadā /
[13.22] udayādyastaparyantaṃ kriyate niyatātmabhiḥ // [ĀS 4.42]
[13.23] sarveṣāñ ca dvijātīnāṃ śrutismṛtisamīritam /
[13.24] kartavyaṃ satataṃ deva svasvakarma prayatnataḥ // [Ā.S 4.43]
[14.1] bhavadārādhanaṃ viṣṇo kathaṃ kāraṃ karomy ahaṃ /
[14.2] tvatkarma kriyate cet tu karmalopo bhaven mama /
[14.3] ity ukto bhagavān āha muninā tattvavedinā // [ĀS 4.44]
[14.4] śrībhagavān uvāca:
vikhanas tvaṃ muniśreṣṭha madārādhanakarmaṇi // [ĀS 4.45]
[14.5] svakarmalopasaṃtrāsavyākulīkṛtacetasaḥ /
[14.6] tava karmāṇy anūnāni saṃtu nityaṃ madājñayā // [ĀS 4.46]
[14.7] tvadvaṃśajānāṃ sarveṣāṃ kāle vai kṛtakarmaṇām /
[14.8] niṣekādiśmaśānāntāḥ kāryāḥ mantrasamanvitāḥ // [ĀS 4.47]
[14.9] aṣṭādaśa ca karmāṇi śārīrāṇi pracakṣate /
[14.10] yajñāś ca viṃśatir dvau ca dharmaṃ vaiṣṇavam uttamaṃ // [Ā.S 4.48]
[14.11] vede vaikhānase sūtre yo dharmaḥ parikīrtitaḥ /
[14.12] sarvais sa dharmo 'nuṣṭheyo nātra kāryā vicāraṇā // [ĀS 4.49]
[14.13] tvadājñaiva bhṛgvādyā nārāyaṇaparāyaṇāḥ // [ĀS 4.67cd]
[14.14] vadantī paramaṃ dharmaṃ vaiṣṇavaṃ śrutisammataṃ /
[14.15] taddharmaniratā ye tu te vai bhāgavatāḥ smṛtāḥ // [Ā.S 4.68]
[14.16] matkarmakāriṇāṃ teṣāṃ karmalopo na vidyate /
[14.17] tisraḥ koṭyo munīnām tu karma kurvanti me sadā // [ĀS 4.69]
[14.18] jñātvā yajūṃṣi sāṅgāni manmatās sarva eva te /
[14.19] manmantrakalpajātāni matpurāṇāny anukramāt // [Ā.S 4.70]
[14.20] adhītya sarvakarmāṇi kurvate te madarcanaṃ /
[14.21] kṛtādhikāriṇas te tu kṛtasambandhino mama // [ĀS 4.71]
[14.22] matprasādabhujas saumyā atipriyatamā mama /
[14.23] ṣaṭkarmaniratās te vai sāttvikāhāratatparāḥ // [Ā.S 4.72]
[14.24] vaikhānasena sūtreṇa niṣekādikriyānvitāḥ /
[15.1] bhavanti bhāvitātmāno matkarmakaraṇakṣamāḥ // [Ā.S 4.73]
[15.2] tasmād bhāgavataśreṣṭhā bhavanty aprākṛtā bhuvi /
[15.3] sarvadhā “ye nakhās te vaikhānasā” iti vedataḥ // [ĀS 4.74]
[15.4] tasmād vaikhānasāś śuddhās sarvakarmasu pūjitāḥ /
[15.5] tataḥ prāha muniśreṣṭhas tam evaṃ vādinaṃ harim // [ĀS 4.75]
[15.6] śrīvikhanāḥ:
bhagavaṃs tvatprasādena karma sāṅgaṃ yathoditaṃ /
[15.7] sarveṣāṃ matkulīnānāṃ bhavaty eva na saṃśayaḥ // [Ā.S 4.76]
[mahābhāratokto vaikhānasānām utpattyādiprakāraḥ]
[15.8-9] ato 'tra śrutyuktamārgeṇa vaikhānasānāṃ sṛṣṭyādikaṃ,
advārakabhagavadyajanenaiteṣāṃ nityakarmānuṣṭhānapūrṇatvaṃ ca pratipāditam.
 [15.10-11] atha pañcamavedatvena prasiddhe mahābhārate ānuśāsanikaparvaṇi 85tame adhyāye bhṛgvādimaharṣīṇāṃ vaikhānasānāñ cotpattiḥ nirūpitā. 
[15.12] vasiṣṭha: “api cedaṃ purā rāma śrutaṃ me brahmadarśanam /
[15.13] pitāmahasya yadvṛttaṃ brahmaṇaḥ paramātmanaḥ // [MBh 13.85.1]
[15.14] devasya mahatas tāta vāruṇīṃ bibhratas tanum /
[15.15] aiśvarye vāruṇe rāma rudrasyeśasya vai prabhoḥ // [MBh 13.85.2]
[15.16] ājagmur munayaḥ sarve devāś cāgnipurogamāḥ /
[15.17] yajñāṅgāni ca sarvāṇi vaṣaṭkāraś ca mūrtimān // [MBh 13.85.3]
[15.18] mūrtimanti ca sāmāni yajūṃṣi ca sahasraśaḥ /
[15.19] ṛgvedaś cāgamat tatra padakramavibhūṣitaḥ // [MBh 13.85.4]
[15.20] lakṣaṇāni surāstomā niruktaṃ surapaṅktayaḥ /
[15.21] oṅkāraś chandasāṃ netraṃ nigrahapragrahau tathā // [MBh 13.85.5]
[15.22] tathā vedās sopaniṣado vidyās sāvitry athāpi ca /
[15.23] bhūtaṃ bhavyaṃ bhaviṣyac ca dadhāra śirasā śivaḥ /
[15.24] sañjuhāvātmanātmānaṃ svayam eva tathā prabho // [MBh 13.85.6]
[15.25] yajñañ ca śobhayāmāsa bahurūpaṃ pinākadhṛt // [MBh 13.395.1]
[16.1] dyair nabhaḥ pṛthivī khañ ca tathā caivaiṣa bhūpatiḥ /
[16.2] sarvavighneśvaraś śrīmān eṣa cāpi vibhāvasuḥ //
[16.3] eṣa brahmā śivo rudro varuṇo 'gniḥ prajāpatiḥ / [MBh 13.3954]
[16.4] kīrtyate bhagavān devas sarvabhūtapatiś śivaḥ // [MB.h 13.3955]
[16.5] tasya yajñaḥ paśupates tapaḥ kratava eva ca / [MBh 13.3956]
[16.6] dīkṣā dīptavratā devī diśaś ca sadigīśvarāḥ // [MBh 13.3957]
[16.7] devapatnyaś ca kanyāś ca devānāṃ caiva mātaraḥ /
[16.8] ājagmuḥ sahitās tatra tadā bhṛgukulodvaha // [MBh 13.85.7]
[16.9] yajñaṃ paśupateḥ prītā varuṇasya mahātmanaḥ /
[16.10] svayaṃbhuvas tu tā dṛṣṭvā retaḥ samapatad bhuvi / [MBh 13.85.8]
[16.11] tasya śukrasya niṣṣyandāt pāṃsūn saṃgṛhya bhūmitaḥ /
[16.12] prāsyat pūṣā karābhyāṃ vai tasminn eva hutāśane // [MBh 13.85.9]
[16.13] tatas tasmin saṃpravṛtte satre jvalitapāvake /
[16.14] brahmaṇo juhvatas tatra prādurbhāvo babhūva ha // [MB.h 13.85.10]
[16.15] skannamātraṃ ca tac chukraṃ sruveṇa pratigṛhya saḥ /
[16.16] ājyavan mantravac cāpi so 'juhod bhṛgunandana // [MBh 13.85.11]
[16.17] tatas tu janayāmāsa bhūtagrāmaṃ sa vīryavān /
[16.18] tatas tu tejasas tasmāj jajñe lokeṣu taijasam // [MB.h 13.85.12]
[16.19] tamasas tāmasā bhāvā vyāpi sattvaṃ tathobhayam /
[16.20] sa guṇas tejaso nityas tasya cākāśam eva ca // [MB.h 13.85.13]
[16.21] sarvabhūteṣu ca tathā sattvaṃ tejas tv athottamam /
[16.22] śukre hute 'gnau tasmiṃs tu prādurāsaṃs trayaḥ prabho // [MB.h 13.85.14]
[16.23] puruṣā vapuṣā yuktā tais taiḥ prasavajair guṇaiḥ /
[16.24] bharjanād bhṛgur ity evam aṅgārebhyo 'ṅgirābhavat // [MBh 13.85.15]
[17.1] (bhṛg ity eva bhṛguḥ pūrvam aṅgārebhyo 'ṅgirābhavat // [MB.h 13.85.15cd]
[17.2] aṅgārasaṃśrayāc caiva kavir ity aparo 'bhavat /
[17.3] saha jvālābhir utpanno bhṛgus tasmād bhṛguḥ smṛtaḥ // [MB.h 13.85.16]
[17.4] marīcibhyo marīcis tu mārīcaḥ kaśyapo hy abhūt /
[17.5] aṅgārebhyo 'ṅgirās tāta vālakhilyāḥ śiloccayāt /
[17.6] atraivātreti ca vibho jātam atriṃ vadanty api // [MBh 13.85.17]
[17.7] tathāgnes tasya bhasmabhyo brahmarṣigaṇasaṃmatāḥ /
[17.8] vaikhānasāḥ samutpannās tapaḥśrutaguṇepsavaḥ /
[17.9] aśruto 'sya samutpannāv aśvinau lokasaṃmatau // [MBh 13.85.18]
[17.10] śeṣāḥ prajānāṃ patayaḥ srotobhyas tasya jajñire /
[17.11] ṛṣayo romakūpebhyas svedāc chando balānmanaḥ // [MBh 13.85.19]
[17.12] etasmāt kāraṇād āhur agniḥ sarvāś caab hier telugu devatāḥ /
[17.13] ṛṣayaḥ śrutasaṃpannā vedaprāmāṇyadarśanāt // [MB.h 13.85.20]
[17.14] yāni dārūṇi te māsā niryāsāḥ pakṣasaṃjñitāḥ /
[17.15] ahorātrā muhūrtās tu pittaṃ jyotiś ca vāruṇam // [MBh 13.85.21]
[17.16] raudraṃ lohitam ity āhur lohitāt kanakaṃ smṛtam /
[17.17] tan maitram iti vijñeyaṃ dhūmāc ca vasavaḥ smṛtāḥ // [MB.h 13.85.22]
[17.18] arciṣo yāś ca te rudrās tathādityā mahāprabhāḥ /
[17.19] uddiṣṭās te tathāṅgārā ye dhiṣṇyeṣu divi sthitāḥ // [MB.h 13.85.23]
[17.20] ādikartā ca lokasya tat paraṃ brahma tad dhruvam /
[17.21] sarvakāmadam ity āhus tadrahasyam uvāca ca // [MBh 13.85.24]
[17.22] tato 'bravīn mahādevo varuṇaḥ pavanātmakaḥ /
[17.23] [varuṇa] mama satram idaṃ divyam ahaṃ gṛhapatis tv iha // [MBh 13.85.25]
[17.24] trīṇi pūrvāṇy apatyāni mama tāni na saṃśayaḥ /
[18.1] iti jānīta khagamā mama yajñaphalaṃ hi tat // [MB.h 13.85.26]
[18.2] agni: madaṅgebhyaḥ prasūtāni madāśrayakṛtāni ca /
[18.3] mamaiva tāny apatyāni varuṇo hy avaśātmakaḥ // [MB.h 13.85.27]
[18.4] brahmā:athābravīl lokagurur brahmā lokapitāmahaḥ /
[18.5] mamaiva tāny apatyāni mama śukraṃ hutaṃ hi tat // [MB.h 13.85.28]
[18.6] īśvara: ahaṃ kartā hi satrasya hotā śukrasya caiva hi /
[18.7] yasya bījaṃ phalaṃ tasya śukraṃ cet kāraṇaṃ matam // [MB.h 13.85.29]
[18.8] tato 'bruvan devagaṇāḥ pitāmaham upetya vai /
[18.9] kṛtāñjalipuṭāḥ sarve śirobhir praṇipatya vai // [MB.h 13.85.30]
[18.10] vayaṃ ca bhagavan sarve jagat etac carācaram /
[18.11] tavaiva prasavaṃ sarvaṃ tasmād agnir vibhāvasuḥ /
[18.12] varuṇaś ceśvaro devo labhatāṃ kāmam īpsitam // [MB.h 13.85.31]
[18.13] nisargād varuṇaś cāpi brahmaṇo yādasāṃ patiḥ /
[18.14] jagrāha vai bhṛguṃ pūrvam apatyaṃ sūryavarcasam // [MBh 13.85.32]
[18.15] īśvaro 'ṅgirasaṃ cāgner apatyārthe hy akalpayat /
[18.16] pitāmahas tv apatyaṃ vai kaviṃ jagrāha dharmataḥ // [MB.h 13.85.33]
[18.17] tadā sa vāruṇiḥ khyāto bhṛguḥ prasavakarmakṛt /
[18.18] āgneyas tv aṅgirāḥ śrīmān kavir brāhyo mahāyāśāḥ /
[18.19] bhārgavāṅgirasau loke lokasaṃtānalakṣaṇau // [MBh 13.85.34]
[18.20] ete hi prasavās sarve prajānāṃ patayas trayaḥ /
[18.21] sarvaṃ saṃtānam eteṣām idam ity avadhāraya // [MBh 13.85.35]
[18.22] ityādinā vaikhānasānām utpattyādikaṃ viśeṣeṇa pratipāditam.
[18.23] purāṇāntare:
[18.24] yajñe devasya vitate mahato varuṇasya ha /
[18.25] brahmaṇo 'psarasaṃ dṛṣṭvā retaś caskanda karhicit //
[19.1] tat pratīkṣya sa parṇena saṃjuhāva vibhāv asau /
[19.2] tato 'rciṣo 'bhūd bhagavān bhṛgur aṅgārato 'ṅgirāḥ //
[19.3] atraivānveṣaṇād atriḥ khananād vikhanā muniḥ /
[19.4] khananaṃ tattvamīmāṃsety bis hier teluguāhuḥ kecana sūrayaḥ //
[19.5] apare nigamārthānāṃ khananād iti naśśrutam /
[19.6] tatas tadvaṃśajā viprā vedavedāṅgavedinaḥ //” iti.
[19.7-10] “ye vālāḥ te vālakhilyāḥ” ity atra bakārasthāne vakāra. jñānātiśayavaibhavāt kāmādidoṣarāhityena ca bālā ucyante. śrūyate hi:
“tasmād brāhmaṇaḥ pāṇḍityaṃ nirvidya bālyena tiṣṭhāset bālyañ ca pāṇdityañ ca nirvidyātha muniḥ” iti.
[19.11-13] atra kecid evam ūcuḥ:
brahmaṇaḥ vidhūtāc charīrāt yanmāṃsaṃ vikīrṇam abhavat tato ketavo vātaraśanā ṛṣaya
udatiṣṭhann iti. tad asat. evam arthasvīkāre sṛṣṭikāraṇabhūtasya brahmaśarīrasya
śaithilyam uktaṃ syād iti.
[19.14-20] kiñ ca “tasyāntarmanasi kāmas samavartata” ityādinā “kāmas tadagre samavartatādhi”
ity antena sopapattikaṃ vartamānaṃ saṅkalparūpaṃ mananavyāpāram uktvā “manaso retaḥ
prathamaṃ yad āsīd” ity atra tatra vidyamānasya vyāpārasya prajāpateḥ sṛṣṭikāraṇatvaṃ
retaś śabdebis hier telugunoktvā “sato bandhum asati niravindann” ity ārabhya “ya
evaṃ veda” ity antena brahmaṇas tatkālavidyamānamānasaśaktimāab hier telugutreṇa
vyaṣṭisṛṣṭer aniṣpannatvam uktvā manaso vyaṣṭikāraṇalābhāya “sa tapo 'tapyata” iti
bhagavadupāsanam akarod” ity uktam. ayam evārthaḥ “oṃ ity ekākṣaraṃ brahme“tyādinā
brahmāṇḍe 'py uktam.
[bhrgvādīnāṃ bhagavanmānasaputratvam]
[19.21] bhagavanmānasaputrā bhṛgvādaya iti bhagavataivoktam:
[19.22] “maharṣayas sapta pūrve catvāro manavas tathā /
[19.23] madbhāvā mānasā jātā yeṣāṃ loka imāḥ prajāḥ //” [MBh 6.32.6]
[bhṛgvādīnāṃ vaikhānasavaṃśakartṛtvam]
[19.24] bhṛgvādaya eva vaikhānasānāṃ vaṃśakartāraḥ iti bhārate 'py uktam.
[20.1] yathā śāntiparvaṇi:
[20.2] “bhṛgvaṅgiromarīcyatri pulastyapulahāḥ kratuḥ / [MBh 13, App. 7.49]
[20.3] tathā vasiṣṭho dakṣaś ca nava svāyambhuvā dvijāḥ //
[20.4] ete vaikhānasānān tu ṛṣīṇāṃ bhāvitātmanāṃ /
[20.5] vaṃśakartāra ucyante sāttvikāhārabhojinām //” iti [MBh ]
[20.6-8] tasmād bhagavatā nārāyaṇena brahmaṇā ca sṛṣṭānāṃ bhṛgvādīnām ṛṣīṇāṃ tadvaṃśajānāṃ
ca niṣekādikriyāvatām advārakabhagavadyajanādhikāravatām eva loke vaikhānasā iti prasiddhiḥ.
[caturmukhasṛṣṭānāṃ sarveṣāṃ manuṣyāṇāṃ vaikhānasatvaṃ samānam ity ākṣepasya parihāraḥ]
[20.9] nanu brahmaṇā sṛṣṭānāṃ sarveṣām api manuṣyānāṃ vaikhānasatvaṃ samānam.
[20.10-11] katham eteṣv eva vyavahriyate iti cet satyam. nāmarūbis hier telugupakṛtyavibhāgādikaṃ
vedaśabdebhya eva brahmaṇā kṛtam iti śrūyate. “vedena nāmarūpe vyākarot satāsatī prajāpatir” iti.
[20.12] tathā bhārate:
“anādinidhanā hy eṣā vāgudsṛṣṭā svayambhuvā // [MBh 12.224.55cd]
[20.13] ādau vedamayī divyā yatas sarvāḥ prasūtayaḥ //” iti [MBh 12.671.1]
[20.14] śrīviṣṇupurāṇe:
“nāma rupañ ca bhūtānāṃ kṛtyānāñ ca praab hier telugupañcanam /
[20.15] vedaśabdebhya evādau devādīnāṃ cakāra saḥ //” iti. [ViṣṇuP 1.5.63]
[20.16] manu: “sarveṣāñ ca sa nāmāni karmāṇi ca pṛthak pṛthak /
[20.17] vedaśabdebhya evādau pṛthak saṃsthāś ca nirmame //” [ManuDhŚ 1.21]
 [20.18-19] iti ca nāmarūpavibhāgasya śrutismṛtiṣu pratipāditatvāt brahmaṇā tādṛśaśrutismṛtyanusāreṇa sṛṣṭānām eva vaikhānasatvavyavahāraḥ. 
 [20.20-23] kiñca ekasmin paramapuruṣe mukhādiṣu jātānāṃ yathā brāhmaṇādivyavahāraḥ yathā viśvāmitra bhāradvājādi gotreṣūtpannānām ekasūtraniṣṭhatvaṃ  #
vinā anekasūtrānusāritvaṃ, 
 yathā ca kumudakahlārādiṣu “paṅke jāyata” iti vyutpattyā paṅkajatve samāno 'pi yogarūḍhibhyāṃ paṅkajatvaṃ tāmarasa eva vartate tathaiva vaikhānasatvam  #
api. tathoktam: 
[20.24] “kalpe kalpe kṣayotpattyā brahmaviṣṇumaheśvarāḥ /
[20.25] śrutismṛtisadācāra- nirṇetāras tu sarvadā //
[21.1] na kāścid vedakartā 'sti vedavaktā caturmukhaḥ /
[21.2] tathaiva dharmaṃ smarati manuḥ kalpāntarāntare //“
[tṛtīyāśramaniṣṭhānāṃ na naisargikaṃ vaikhānasatvam]
[21.2-6] nanu: “brahmacārī gṛhasthaś ca bhikṣur vaikhānasas tathā” iti tatra tatra
tṛtīyāśramaniṣṭhānām eva vaikhānasatvāvagamāt ta eva vaikhānasaśabdavācyāḥ kiṃ na
syur iti cet na. śrutismṛtipurāṇādiṣu uktaprakāreṇa brahmaṇā sṛṣṭānām eva vaikhānasatvāvagamāt
teṣām eva tatra tatrotkṛṣṭatvapratipādanāc ca.
[vaikhānasānāṃ brahmasabhāpraveśaḥ]
[21.7-8] tathā hi: śrutāv eva vaikhānasānām utpattiḥ śrūyate. “ye nakhāḥ te vaikhānasāḥ” iti. chandogyabrāhmaṇe:
“vaikhānasā vā ṛṣaya indrasya priyā āsan“
[21.9-11] “pauruhan mahaṃ bhavati. puruhānnādo vā etena vaikhānaso 'ñjasā svargaṃ
lokam apaśyat” iti. atra indraśabdena paramātmā nārāyaṇa ucyate. “sa brahmā sa śivassendrasso
'kṣaraḥ paramas svarāṭ” ityādi śrutibhyaḥ.
[21.12] “āśvatthaḥ kapilā gāvas tulasī vikhanās tathā /
[21.13] catvāro matpriyā rājaṃs teṣāṃ vaikhānaso varaḥ //” [ĀS 19.10]
[21.14] ity upabrahmaṇāt. brahmasūtre indraprāṇādhikaraṇe tathā nirṇayāc ca.
[21.15] ānuśāsanike:
“tathāgnes tasya bhasmabhyo brahmarṣigaṇasamimtāḥ /
[21.16] vaikhānasās samutpannās tapaśśrutaguṇepsavaḥ//” [MBh 13.85.18]
[21.17] iti vaikhānasanāmnaivotpattipratipādanāt.
[21.18] tathā kiṣkindhākāṇḍe:
[21.19] “śṛṅgaṃ saumanasaṃ nāma jātarūpamayaṃ dhruvam // [Rā.m 4.39.51cd]
[21.20] tatra pūrvaṃ padaṃ kṛtvā purā viṣṇus trivikrame /
[21.21] dvitīyaṃ śikhare raudraṃ cakāra puruṣottamaḥ // [Rā.m 4.39.52]
[21.22] taduttare pratikramya jambūdvīpaṃ divākaraḥ /
[21.23] dṛśyo bhavati bhūyiṣṭhaṃ śikharaṃ tan mahocchrayam // [Rā.m 4.39.53]
[21.24] tatra vaikhānasā nāma vālakhilyā maharṣayaḥ /
[21.25] prakāśamānā dṛśyante sūryavarṇās tapasvinaḥ //” iti [Rām 4.39.54]
[22.1] tatraiva catvāriṃśe 'dhyāye:
[22.2] mainākaś ca vicetavyas sasānuprasthakandaraḥ /
[22.3] strīṇām aśvamukhīnāñ ca niketās tatra tatra tu // [Rā.m 4.42.30]
[22.4] taṃ deśaṃ samatikramya āśramaṃ siddhasevitam /
[22.5] siddhā vaikhānasās tatra vālakhilyāś ca tāpasāḥ // [Rā.m 4.42.31]
[22.6] vandyās te tu tapassiddhās tapasā vītakalmaṣāḥ /
[22.7] praṣṭavyā cāpi sītāyāḥ pravṛttir vināyānvitaḥ // [Rā.m 4.42.32]
[22.8] hemapuṣkarasañchannaṃ tatra vaikhānasaṃ saraḥ /” [Rām 4.42.33ab]
[22.9] iti ca vānaprasthaparatvaṃ vinā “vaikhānasā vālakhilyā” iti vālakhilyasamānatayā pṛthag vaṃśatvena kīrtanāt.
[22.11] tathā śrīviṣṇupurāṇe - dvitīṃyāṃśe navame 'dhyāye:
[22.12] “tataḥ prayāti bhagavān brāhmaṇair abhirakṣitaḥ /
[22.13] vālakhilyādibhiś caiva prabhur vaikhānasair api // [ViṣṇuP 2.8.58]
[22.14] mahātmābhir mahātmā vai jagatāṃ pālanodyataḥ //” iti [ViṣṇuP ]
[22.15] tathā sabhāparvaṇi:
[22.16] pitāmahasya bhavanaṃ jagmuś ca kṛpayānvitāḥ // [MBh 1.203.2cd]
[22.17] tato dadṛśur ātmānaṃ saha devaiḥ pitāmaham /
[22.18] siddhair maharṣibhiś caiva samantāt parivāritam // [MBh 1.203.3]
[22.19] tatra viṣṇur mahādevas tatrāgnir vāyunā saha /
[22.20] candrādityau ca dharmaś ca parameṣṭhī tathā budhāḥ // [MBh 1.203.4]
[22.21] vaikhānasā vālakhilyās somapāś ca marīcipāḥ /
[22.22] ajāś caivājamīḍhāś ca tejogarbhās tapasvinaḥ /
[22.23] ṛṣayas sarva eveti pitāmaham upāsate //” [MBh 1.203.5]
[22.24-25] iti ca vaikhānasānāṃ brahmasabhāpraveśavarṇanāt. tasya ca tṛtīyāśramaniṣṭheṣv asambhavāt.
[vānaprasthānāṃ śrautakarmaniṣedhaḥ]
[23.1] ānuśāsanike
[23.2] “śṛṇu rājan vasiṣṭhasya mukhyaṃ karma yaśasvinaḥ / [MBh 13.140.15cd]
[23.3] vaikhānasavidhānena gaṅgātīraṃ samāśritāḥ // [MBh 13.140.647*.1]
[23.4] ādityās satramīhanti saro vaikhānasaṃ prati //” iti [MBh 13.140.16]
[23.5-7] atra vānaprasthavidhau satrayāgakramavidhānābhāvāt vānaprasthāśramapraviṣṭhānāṃ
tena śārīreṇa punar api devatvayogyatā 'sambhavāc ca vaikhānasavidhāneneti vaikhānasapadena
vānaprasthānāṃ gṛhītum aśakyatvāt.
[23.8] kiñca śrībhāgavate ekādaśaskandhe:
[23.9] “vanyaiś carupuroḍāśair nirvapet kālacoditām /
[23.10] na tu śrautena vidhinā māṃ yajeta vanāśramī //” [BhāgavataP 11.18.7]
[23.11] iti vānaprasthānāṃ śarutavidhiniṣedhapratipādanāt.
[bhagavadarcanakramaḥ]
[23.12] tathā vṛddhamanau:
“vedāntavedibhir viprais tadvaikhānasasūtribhiḥ /
[23.13] yājayed yajñapuruṣaṃ viṣṇuṃ rājā jagaddhitaḥ //” iti
[vaikhānasapāñcarātrikayoḥ caturmūrtiṣu saṃjñāyāṃ vaiṣamyam]
[23.14] tathā āśvamedhike:
[23.15] yudhiṣṭhirah:
“kathaṃ tvaṃ arcanīyo 'si mūrtayaḥ kīdṛśāś ca te / [MBh 14, App. 4.1652]
[23.16] vaikhānasāḥ kathaṃ brūyuḥ kathaṃ vā pāñcarātrikāḥ // [MB.h 14, App. 4.1653]
[23.17] śrībhagavān:
“śṛṇu pāṇḍava tatsarvam arcanākramam ātmanaḥ / [MBh 14, App. 4.1654]
[23.18] sthaṇḍile padmakaṃ kṛtvā sāṣṭapatraṃ sakarṇikam // [MB.h 14, App. 4.1655]
[23.19] aṣṭākṣaravidhānena athavā dvādaśākṣaraiḥ / [MBh 14, App. 4.1656]
[23.20] vaidikair athavā mantrair mama sūktena vā punaḥ // [MB.h 14, App. 4.1657]
[23.21] sthitaṃ māṃ mantratas tasmin arcayet susamahitaḥ / [MBh 14, App. 4.1658]
[23.22] viṣṇuñ ca puruṣaṃ satyam acyutañ ca yudhiṣṭhira // [MB.h 14, App. 4.1659]
[23.23] aniruddhañ ca māṃ prāhur vaikhānasavido janāḥ / [MBh 14, App. 4.1660]
[23.24] anye tv evaṃ vijānānti māṃ rājan pāñcarātrikāḥ // [MB.h 14, App. 4.1661]
[24.1] vāsudevañ ca rājendra saṅkarṣaṇam athāpi vā / [MBh 14, App. 4.1662]
[24.2] pradyumnañ cāniruddhañ ca caturmūrtiṃ pracakṣate // [MBh 14, App. 4.1663]
[24.3] etāś cānyāś ca rājendra saṃjñābhedena mūrtayaḥ / [MBh 14, App. 4.1664]
[24.4] viddhy anarthāntarā eva mām evañ cārcayed budhaḥ //” iti [MBh 14, App. 4.1665]
[24.5] tathā pāñcarātre pauṣkarasaṃhitāyām:
[24.6] “viprā vaikhānasākhyā ye te bhaktās tattvam ucyate // [PauṣkaraS 36.260cd]
[24.7] ekantinas susattvasthā dehāntaṃ nānyayājinaḥ /
[24.8] kartavyam iti deveśaṃ saṃyajante phalaṃ vinā //
” iti [PauṣkaraS 36.261]
[śuddha, vaidika,
tāntrikabhedena pūjātraividhyam]
[24.9] tathā tatraiva tantrabhedanirṇaye:
[24.10] “śuddhañ ca vaidikañ ceti tāntrikañ ca tridhā bhavet /
[24.11] pāñcarātreṇa pūjā tu śuddhaṃ viṣṇor iti smṛtam // [PauṣkaraS ]
[vaikhānasapūjāyāḥ vaidikatvaṃ]
[24.12] vaikhānasena sūtreṇa pūjayed viṣṇum avyayam /
[24.13] vaidikaṃ tad iti proktaṃ dvijātīnāṃ praśasyate //
” iti [PauṣkaraS ]
[24.14] tathā viṣṇusmṛtau:
[24.15] “pauruṣaṃ sūktam āsthāya ye yajanti dvijottamāḥ /
[24.16] saṃhitājapamāsthāya te māṃ prāpsyanti vai dvijāḥ //
[24.17] alābhe vedamantrāṇāṃ pāñcarātroditena vā //” iti
[24.18] tathā saṅkarṣaṇasaṃhitāyām:
[24.19] “pūjayet pañcarātrais tu mantrair mokṣaphalapradaiḥ /
[24.20] vaikhānasoktair divyair vā mantrais sarvārthasiddhaye //
” iti [Saṅkarṣaṇasaṃhitā]
[24.21] tathā śilpe hariharādīnāṃ sthānanirṇaye:
[24.22] “sahasraviprāvāseṣu śataviprādhikeṣu ca /
[24.23] pañcamūrtividhānena madhye viṣṇuṃ samarcayet //
[24.24] tadvāstvaṅgālaye viṣṇuṃ tāntrikeṇa na cārcayet /
[24.25] arcayed vaidikoktena vaikhānasavidhānataḥ //” iti
[vaiṣṇavasamayasya traividhyam]
[25.1] tathā jyautiṣe hayagrīvasaṃhitāyām:
[25.2] “śrīśāstreṇaiva kartavyaṃ grāmamadhyālayārcanam /
[25.3] pāñcarātravidhānena nācared iti śāsanam //
” iti [Hayagrīvasaṃhitā]
[25.4] tathā śaive ca suprabhede:
[25.5] “sahasrabhūsurād ūrdhve grāme brahmāṅkaṇe 'pi ca /
[25.6] vaikhānasena sūtreṇa niṣekādisusaṃskṛtaiḥ // [SuprabhedĀ ]
[25.7] bhārgavādimahātantramantrabhedavicakṣaṇaiḥ /
[25.8] anuddhṛtair mantragaṇair vedavedāntasambhavaiḥ // [SuprabhedĀ ]
[25.9] kramādhyayanasampannais sāṅgopāṅgaiś ca saṃskṛtaiḥ /
[25.10] pañcamūrtiprakāreṇa pratiṣṭhāpyārcayed dharim // [Suprabhed.Ā ]
[25.11] vaidikaṃ tad iti proktaṃ rājarāṣṭravivardhanam //
” iti. [SuprabedhĀ ]
[25.12] tathā kāraṇe grāmavinyāsavidhau:
[25.13] “brahmāṃśaṃ tu caturbhāgaṃ kṛtvā vāyavyabhāgataḥ /
[25.14] pañcamūrtikrameṇaiva viṣṇuṃ saṃsthāpya pūjayet //
” iti [SuprabhedĀ ]
[25.15] tathā bhīmasaṃhitāyām samayabhedopanyāsāvasare:
[25.16] “śaivam evaṃ samākhyātaṃ vaiṣṇavan tv adhunocyate /
[25.17] vaiṣṇavañ ca tridhā proktaṃ tathā samayabhedavat //
[Bhīmasaṃhitā]
[25.18] pāñcarātraṃ bhāgavataṃ tathā vaikhānasaṃ matam /
[25.19] śuddhaṃ miśraṃ tathā saumyaṃ yathā saṃkhyakrameṇa tu //
[Bhīmasaṃhitā]
[25.20] vaidikācārabāhyaṃ yat tadraudram iti kīrtitam /
[25.21] vaidikācārasambandhāt saumyaṃ śreṣṭham udāhṛtam //
[Bhīmasaṃhitā]
[25.22] grāmādīnāṃ samīpe tu miśroktaṃ sthāpayed budhaḥ /
[25.23] abdhinadyāditīreṣu śuddhoktaṃ sthāpayet tathā //
[Bhīmasaṃhitā]
[25.24] viprāvāseṣu sarveṣu saumyoktenaiva kārayet //
” iti [Bhīmasaṃhitā]
[26.1] tathā gāruḍe:
“adhvaryubhir vipravarair mate vikhanasas sthitaiḥ /
[26.2] tatrārādhanam īhasva viṣṇor amitatejasaḥ //” iti [GaruḍaP ]
[śrīraṅge vaikhānasārcanam]
[26.3] tathā tatraiva śrīraṅgamāhātmye:
[26.4] “brahmā 'pi divyahaṃsena sitameghopamena ca /
[26.5] pṛṣṭhato 'nuyayau viṣṇuṃ vastreṇācchādya cānanam // [Garuḍa.P ]
[26.6] tatrārcako mahābhāgo bhagavān vikhanās tathā /
[26.7] dadau prasādaṃ devānāṃ raṅganāthābhyanujñayā //” iti [GaruḍaP ]
[26.8] tathā uparicaravasucarite:
[26.9] “vaikhānasānāṃ vacanair japahomārcanādibhiḥ /
[26.10] yajed dhariṃ surapatiṃ bhūmer vivarago 'pi san //” iti [GaruḍaP ]
[vṛṣagirau vaikhānasārcanam]
[26.11] tathā vṛṣagirimāhātmye:
[26.12] “antaḥpraviśya munayas saha vaikhānasair dvijair /
[26.13] praṇamanty anvahaṃ devaṃ nārāyaṇam anāmayam //” iti [GaruḍaP ]
[26.14] tathā āgneyapurāṇe phullāraṇyamāhātmye:
[26.15] “phullaśiṣyās tu yakṣās te pūjayanti yuge yuge /
[26.16] vaikhānasena vidhinā yathā phullamukhāc cyutam // [AgniP ]
[26.17] mānuṣāḥ pūjayantīha vaikhānasamate sthitāḥ //” iti [AgniP ]
[26.18] tathā brahmakaivarte puṣkaratīrthavaibhavavarṇane:
[26.19] “nimnagānāṃ yathā gaṅgā devānāṃ bhagavān hariḥ /
[26.20] varṇānāṃ brāhmaṇāś śreṣṭhā āśramāṇāṃ yatir yathā //
[BrahmakaivartaP ]
[26.21] śrutīnām ādibhūtānām ādir ekāyanī yathā /
[26.22] vyūhānām ādibhūtas tu vāsudevo yathā varaḥ /
[26.23] trimūrtīnāṃ yathā viṣṇuś śivānān tu sadāśivaḥ //
[BrahmakaivartaP ]
[vipreṣu vaikhānasānāṃ,
sūtreṣu vaikhānasasūtrasya ca śreṣṭhyam]
[26.24] dharmāṇāṃ vaiṣṇavo dharmaḥ smṛtīnāṃ mānavī smṛtiḥ /
[26.25] viprāṇāṃ vedaviduṣāṃ yathā vaikhānaso varaḥ //
[BrahmakaivartaP ]
[27.1] sūtrāṇāṃ tatpraṇītan tu yathā śreṣṭhatamaṃ smṛtam /
[27.2] tathaiva puṣkaro rājaṃs tīrthānām uttamottamaḥ //
” [BrahmakaivartaP ]
[27.3-6] iti ca pratipādanāt īdṛśānāṃ vaikhānasānām eva śrutismṛtītihāsapurāṇādiṣu
caturmukhāt sāmānyatvena vinā sarvotkṛṣṭatvenotpattiśravaṇāt brahmasabhāpraveśasūryapathādyāśrayaṇādipratipādanāc
ca vaikhānasā na tṛtīyāśramaniṣṭhāḥ,
na vā brahmaṇā sāmānyataḥ sṛṣṭā bhavitum arhanti.
[jambudvīpe bhāratavarśasya śreṣṭhyam]
[27.7] śrīviṣṇupurāṇe:
“atrāpi bhārataṃ śreṣṭhaṃ jambūdvīpe mahāmune /
[27.8] yato hi karmabhūr eṣā hy ato 'nyā bhogabhūmayaḥ // [Viṣṇu.P 2.2.22]
[27.9] kṛtaṃ tretā dvāparañ ca kaliścānyatra na kvacit /
[27.10] tapas tapyanti yatayo juhvate cātra yajvanaḥ // [ViṣṇuP ]
[27.11] dānāni cātra dīyante paralokārtham ādarāt /
[27.12] puruṣair yajñapuruṣo jambūdvīpe sadejyate // [Viṣṇu.P ]
[27.13] yajñair yajñamayo viṣṇur anyadvīpeṣu cānyathā // [ViṣṇuP ]
[27.14] atra janmasahasrāṇāṃ sahasrair api sattama /
[27.15] kadācillabhate jantur mānuṣyaṃ puṇyasañcayāt //” [ViṣṇuP 2.2.23]
[27.16-19] iti bhāratakhaṇḍavyatiriktasthaleṣu brahmacaryādyāśramādivyavasthāvyavahārādyabhavāt
pāñcarātraśilpajyautiṣādiṣu eṣām advārakabhagavadyajanādhikāritvaparamavaidikaparamaikāntitvādeḥ
pratipādanāṅ ca eṣv eva vaikhānasatvaṃ naisargikam. vānaprastheṣu vaikhānasatvaṃ na naisargikam.
[27.20-22] kintu teṣāṃ sūtrāntareṣv anuktānāṃ vānaprasthāśramasvīkāraprayogaśrāmaṇakāgnikuṇḍavidhānādīnāṃ
vikhanas sūtre pratipāditānāṃ tatsūtroktaprakāreṇa vānaprasthāśramasvīkārādinaiva
vaikhānasatvasiddhir iti.
[27.23] idam evāha baudhāyanaḥ:
[vānaprasthānāṃ mukhyavṛttyā vaikhānasaśabdavācyatvābhāvaḥ]
[27.24-28.2] “vānaprastho vaikhānasaśāstrasamudācāro vane mūlaphalāśī tapaśśīlas
savaneṣūdakam upaspṛśan śrāmaṇakenāgnim ādhāyāgrāmyabhojī devapitṛmanuṣyabhūtarṣipūjakaḥ
sarvātithiḥ pratiṣiddhavarjaṃ bhaikṣam apy upayuñjīta. na phālakṛṣṭam adhitiṣṭhet
grāmaṃ vā na praviśet” iti.
[28.3] manuḥ: “ataḥ paraṃ pravakṣyāmi dharmaṃ vaikhānasāśrayam //
” ity ārabhya
[28.4] “puṣpamūlaphalair vāpi kevalair vartayet sadā /
[28.5] kālapakvais svayaṃ śīrṇair vaikhānasamate sthitaḥ //” iti [ManuDhŚ 6.21]
[28.6-8] hārīta: “vānaprastho grāmyā oṣadhīḥ parivarjayet. tretāgnīnāṃ sthāne śrāmaṇakaṃ
vāgnim ādhāya valkalaśāṇacarmakuśamuñjādivalkalaṃ vā vasāno vaikhānasaproktena vidhinā
vānaprastho bhavati. anujñāyiko 'nuprasthāyika” iti.
[28.9] yama: “śrāmaṇakena vidhānena sāyaṃ prātar upaspṛśed” iti.
[28.10-11] śaṅkhalikhitau:
“śrāmaṇakenāgnim ādhāya kāle kuruvindaveṇuśyāmākanīvārādibhir vartayed” iti.
[28.12] vasiṣṭho 'pi:
“śrāmaṇakenāgnim ādhāyāhitāgnir vṛkṣamūlika” iti.
[28.13] asya yajñasvāmivyākhyāne:
[28.14] “śrāmaṇakaṃ nāma vaikhānasaśāstram. taduktena vidhināgnim ādhāya” iti.
[28.15] śukānuśāsane vyāso 'pi:
[28.16] “mūlair eke phalair eke puṣpair eke dṛḍhavratāḥ / [MBh 12.236.13cd]
[28.17] vartayanti yathānyāyaṃ vaikhānasamate sthitāḥ //” iti [MBh 12.236.14ab]
[28.18] smṛtyantaram api:
“yasminn eva tu samproktaṃ sūtre vikhanasā param /
[28.19] vanasthānān tu sarveṣāṃ vidhiśrāmaṇakābhidhaḥ //
[28.20] vānaprasthās tatas sarve ye dvijās tv anyasūtriṇaḥ /
[28.21] tatsūtravidhyanuṣṭhānāt smṛtā vaikhānasās tu te //
” iti ca varṇayanti. [ĀS 11.4]
[28.22] ataś ca vānaprasthā mukhyatvena vaikhānasaśabdavācyā na bhavanti.
[28.23] ānuśāsanike ca:
[28.24] “taṃ patantam abhiprekṣya prekṣya ca rṣigaṇānatha / [MBh 13, App. 1A.313]
[28.25] āsīnāna vasubhis sārdhaṃ satreṇa jagatīpateḥ // [MBh 13, App. 1A.314]
[29.1] vaikhānasānām eteṣāṃ vālakhilyagaṇān api / [MBh 13, App. 1A.315]
[29.2] tasya bhīrāviśattatra patagendrasya bhārata // [MB.h 13, App. 1A.316]
[29.3] tuṇḍena gṛhya tāṃ śākhām utpapāta khageśvaraḥ //” iti [MBh 13, App. 1A.318]
[29.4] tatraivomāmaheśvarasaṃvāde:
[29.5] “vaikhānasānāṃ vai dharmaṃ śrotum icchāmi dharmataḥ //
ity ārabhya
[29.6] teṣu vaikhānasā nāma vānaprasthāś śubhekṣaṇe / [MBh 13, App. 15.702]
[29.7] tīvreṇa tapasā yuktā dīptimantas sutejasaḥ //” iti [MBh 13, App. 15.703]
[29.8] harivaṃśe ca akrūrāgamanasamaye:
[29.9] “śakapotrāvyayā?
mode pradoṣe 'bhyāśatas kare / [HariV 68.4]
[29.10] kiñcid abhyudite some śātiteṣu tamas su ca // [Hariv 68.9]
[29.11] vanyair vaikhānasair mantraiḥ hūyamāne hutāśane //” iti. [HariV 68.5cd]
[29.12] pādme ca: “brāhmaṇaṃ vṛddhahārītaṃ vaikhānasamate sthitam //
” iti ca varṇanāt [PadmaP ]
[29.13-15] vānaprasthasya śrautaviṣaye pṛthaktvena mantrapratipādanābhāvāc ca bodhāyanādibhir
uktaprakāreṇa vānaprasthasya vaikhānasatvaṃ vaikhānasasūtroktavānaprasthāśramasvīkārād
evety avagantavyam. etāvatā vikhanaś śabdārtho nirṇītaḥ.
[29.16] (ādyahetunirūpaṇaprakāraḥ)
[vaikhānasasūtraśāstrayor vikhanasā praṇītatvam]
[29.17-18] atha vaikhānasasūtraśāstrayoḥ akhilajagatkāraṇabhūtena vikhanasā praṇītatvam upapādyate.
[29.19] viṣṇudharme:
“kathayāmi yathāpūrvaṃ matpitrā kathitaṃ mama /
[29.20] tasyāpi kila tatpitrā tasmai cāha kilośanāḥ // [ViṣṇuDh 1.38]
[30.1] tenāpi bhṛgum ārādhya prāptam ārādhanaṃ hareḥ /
[30.2] sakāśād brahmaṇaḥ prāptaṃ bhṛguṇāpi mahātmanā // [ViṣṇuD.h 1.39]
[30.3] prāptaṃ sakāśād devasya brahmaṇo 'vyaktajanmanaḥ //
” iti. [ViṣṇuDh 1.40ab]
[vaikhānasamārgasya upadeśaparamaṃparā]
[30.4] hārītasmṛtau:
“pūrvaṃ vikhanaso viṣṇuḥ proktavān svayam acyutaḥ /
[30.5] bhṛgoḥ proktaṃ vikhanasā bhṛguṇā ca mameritam //” iti
[pāñcarātrāgamotpattyādiprakāraḥ]
[30.6] gāruḍe: “purā caturmukhādeśāc catvāro munayo 'malāḥ /
[30.7] praṇīya vaiṣṇavaṃ śāstraṃ bhūmāv abhyarcayan nṛpa // [GaruḍaP ]
[30.8] marīcir mandare viṣṇuṃ arcayamāsa keśavam /
[30.9] ādeśād brahmaṇo viṣṇuṃ śrīnivāse 'trir arcayet // [GaruḍaP ]
[30.10] kaśyapo viṣṇvadhiṣṭhāne śubhakṣetre bhṛgur muniḥ /
[30.11] gaṅgāyā dakṣiṇe tīre sīmni tasyāntike 'pi ca // [GaruḍaP ]
[30.12] tatsandhau śuciṣaṇṇāmā bhṛguṇā sthāpito hariḥ //
” iti coktam [GaruḍaP ]
[30.13] pāñcarātre:
“ādye kaliyuge prāpte somakena hṛtā trayī /
[30.14] avaidikeṣu lokeṣu daivateṣu muniṣv api //
[30.15] bhagavantaṃ samāsādya nārāyaṇam anāmayam /
[30.16] ananto garuḍaś caiva viṣvakseṇaḥ pitāmahaḥ //
[30.17] śaṅkaraś caiva pañcaite papracchuḥ śaraṇaṃ gatāḥ /
[30.18] kṣaṇam apy acyutasyārcāṃ tyaktum eva na śaknumaḥ //
[30.19] avaidikeṣu lokeṣu kiṃ kurmaś calamānasāḥ /
[30.20] tasmād upāyaṃ lakṣmīśa vadāsmākaṃ cirantana //
[30.21] ity uktas sa haris tebhyaḥ pañcarātravidhiṃ kramāt /
[30.22] ekaikarātram ekasmai tantraṃ samupadiṣṭavān //
[30.23] pañcalakṣapramāṇena pañcarātraṃ prapañcitam //
” ity upakramya
[30.24] “prathamaṃ brahmarātran tu dvitīyaṃ rudrarātrakam /
[30.25] tṛtīyam indrarātraṃ yac caturthaṃ graharātrakam //
[31.1] pañcamaṃ munirātran tu pañcarātraṃ vidhīyate /
[31.2] rātribhiḥ pañcabhiḥ proktaṃ śrutaṃ śiṣyaiś ca pañcabhiḥ //
[31.3] tasmāt tat pañcarātrākhyāṃ labdhvā tiṣṭhati bhūtale //“
[31.4-5] ity antena pāñcarātrasyotpattyādikaṃ nirūpya paramavaidikasya śrīvaikhānasasyotpattyādikaṃ pratipādyate.
[vaikhānasaśāstrotpattyādiprakāraḥ]
[31.6] atha matsyākṛtiḥ śrīśaḥ praviśyāmbudhimadhyamam /
[31.7] nirmathya somakaṃ vedān adāt paṅkajayonaye //
[31.8] tādṛśaṃ puṇḍarīkākṣaṃ stotrais santoṣya padmabhūḥ /
[31.9] uvāca vacanaṃ premṇā daṇḍavat praṇipatya ca //
[31.10] tāntrikeṇa tvayā proktaṃ mārgeṇa bhavad arcanam /
[31.11] na prasīdati tenāsman manaḥ kamalalocana //
[31.12] vaidikena tvad arcāṃ me yathāpūrvaṃ vadācyuta /
[31.13] ity ukto bhagavān devaḥ śāstraṃ śrutipathāgatam //
[31.14] sahasrakoṭibhiḥ ślokais saṅkhyātaṃ bahuvistaram /
[31.15] sūtramūlam anādyantaṃ kalpe kalpe samāśritam //
[31.16] uvāca jagatāṃ prītyai yajñānāṃ pūraṇāya ca /
[31.17] mūlaṃ sarvāgamānāñ ca purāṇānāṃ tathaiva ca //
[31.18] smṛtīnāṃ sarvasūtrāṇāṃ pratyaṅgopāṅgaśobhinām /
[31.19] vedāś ca vikhanaśśāstraṃ pramāṇam iti cerayan //
[31.20] yathā vaikhānasaṃ pūrve 'han sāmabhavatīti ca /
[31.21] ye nakhā bhuvi sañjātās te vai vaikhānasā iti //
[31.22] śrutyuktaṃ tad idaṃ śāstraṃ vaikhānasamahārṇavam /
[31.23] ity uktvā bhagavān ādyas tatraivāntaradhīyata //
[31.24] tataḥ paraṃ caturvaktro jaṭākāṣāyadaṇḍabhṛt /
[31.25] naimiśāraṇyam āsādya dvijasaṅghaniṣevitam //
[32.1] tapas taptvā ciraṃ kālaṃ dhyāyaṃs tejas tu vaiṣṇavam /
[32.2] paścād apaśyad viṣṇūktam āgamaṃ vistarāt tadā //
[32.3] saśrautañ ca sagṛhyañ ca vedamantrair abhiṣṭutam /
[32.4] saṃkṣipya sāram ādāya śāṇollikhitaratnavat //
[32.5] dhātā vikhanaso nāma marīcyādisutān munīn /
[32.6] abodhayad idaṃ śāstraṃ sārdhakoṭipramāṇataḥ //
[32.7] kalpe kalpe purā viṣṇur udbhūtaḥ pūrvavat sadā /
[32.8] tasmād vaidikam ācāraṃ yaḥ kartuṃ bhuvi vāñchati //
[32.9] tasyedaṃ śāstram ity uktaṃ netareṣābhitīritam //“
[vaikhānasasūtrasya tatsūtriṇāṃ ca māhātmyam]
[32.10] purātantre saptacatvāriṃśe 'dhyāye:
[32.11] ṛṣaya ūcuḥ: “vaikhānasasya sūtrasya kiṃ māhātmyaṃ mahāmune /
[32.12] vihāya sarvasūtrāṇi yat tvayā cānuvartitam // [Purātantra.]
[32.13] tatsūtriṇāñ ca māhātmyaṃ śrotum icchāmahe vayam /
[32.14] samūrtasyāsya yajñasya ye yogyāḥ iti kīrtitāḥ // [Purātantra.]
[32.15] bhṛguḥ: yuṣmābhiḥ paripṛṣṭaṃ yat samyag vakṣyāmi suvratāḥ /
[32.16] śruṇvantu munayas sarve sūtramāhātmyam uttamam // [Purātantra]
[32.17] suptotthitaś ciraṃ brahmā sraṣṭukāmaḥ purābhavat /
[32.18] sasmāra vedān akhilān na sṛṣṭis sampravartate // [Purātantra.]
[32.19] ciraṃ suptasya vai dhātus tamasākrāntacetasaḥ /
[32.20] vismṛtā nikhilā vedā hṛdaye tasya saṃsthitāḥ // [Purātantra.]
[32.21] cintāturas tadā brahmā nālaṅkartuṃ kim apy abhūt /
[32.22] tataś cintān tu tāṃ tyaktvā svasthacittaḥ prajāpatiḥ // [Purātantra.]
[32.23] hṛdpadmamadhye puruṣaṃ parameṇa samādhinā /
[32.24] arcayāmāsa vai viṣṇum ṛgyajussāmarūpiṇam // [Purātantra.]
[dakṣādinavabrahmasṛṣṭiḥ]
[33.1] tuṣṭāva ca tadā brahmā haripravaṇamānāsaḥ /
[33.2] nanāma ca tadā viṣṇuṃ śaṅkhacakragadādharam // [Purātantra.]
[33.3] bruvato bhagavaddhyānāt vinaṣṭatamaso vidheḥ /
[33.4] sattvodriktasya tasyāśu nairmalyaṃ hṛdaye 'bhavat // [Purātantra]
[33.5] tatas tu bhagavān brahmā chandomūlam avāptavān /
[33.6] tasya dakṣiṇato vaktrāt tuṣṭāva jagataḥ patim // [Purātantra]
[33.7] sasmāra vividhān vedān sāṅgān upaniṣadgaṇān /
[33.8] purāṇanyāyamīmāṃsā dharmaśāstrāṇi sarvaśaḥ // [Purātantra.]
[33.9] antarhitānāṃ khananād vedānān tu viśeṣataḥ /
[33.10] sa vibhuḥ procyate sarvair vikhanā brahmavādibhiḥ // [Purātantra.]
[33.11] vaikhānasaś ca bhagavān procyate sa pitāmahaḥ /
[33.12] tatas sasarja bhagavān viśvayoniḥ pitāmahaḥ // [Purātantra]
[33.13] jagat sarvam aśeṣeṇa vedadṛṣṭena vartmanā /
[33.14] prāṇāc ca cakṣuṣas tadvad abhimānāc ca karmaṇaḥ // [Purātantra]
[33.15] hṛdayāc chirasaś śrotrād udānād vyānatas tataḥ /
[33.16] samānāc ca tathāpānād ṛṣṭiśreṣṭhānimān daśa // [Purātantra]
[33.17] dakṣaṃ marīcinaṃ nīlalohitaṃ bhṛgum eva ca /
[33.18] tathāṅgirasam atriñ ca pulastyaṃ pulahaṃ tathā // [Purātantra]
[33.19] vasiṣṭhañ ca kratuñ caiva kramād asṛjad abjabhūḥ /
[33.20] nava brahmāṇa evaite vinā syur nīlalohitam // [Purātantra]
[33.21] vedānāṃ vyasanād arvāk prāgrūpaṃ militan tu yat /
[33.22] tān tu vaikhānasīṃ śākhāṃ ādāvadhyāpayan munīn // [Purātantra]
[33.23] (nāmnā vikhanasaṃ prāhur yañ ca vaikhānasaṃ tathā // [Purātantra]
[33.24] bhṛgvaṅgiromarīcyatripulastyapulahāḥ kratuḥ /
[34.1] tathā vasiṣṭho dakṣaś ca nava brahmāṇa īritāḥ // [Purātantra]
[34.2] nava brahmāṇa evaite vinā syur nīlalohitam // [Purātantra]
[dakṣādīnāṃ navānāṃ vikhanaś śiśyatvam]
[34.3] ete vikhanasaś śiṣyāḥ śrutismṛtividhānataḥ /
[34.4] tacchiṣyās tu mahātmano munayas tattvadarśinaḥ // [Purātantra.]
[34.5] vedānugāni śāstrāṇi cakrur lokahitaiṣiṇaḥ /
[34.6] kecit sūtraṇi vai cakruḥ gṛhyaśrautātmikāni tu // [Purātantra]
[34.7] dharmaśāstrāṇi kecit tu purāṇāni ca kecana /
[34.8] itihāsāṃs tathā kalpān procuranye mahārṣayaḥ // [Purātantra.]
[vaikānasaśākhāniṣpattiprakāraḥ]
[34.9] tān tu vaikhānasīṃ śākhāṃ svasūtre viniyuktavān /
[34.10] padmabhūḥ paramo dhātā tasminn ārādhanatrayam // [Purātantra.]
[34.11] tān tu vaikhānasīṃ śākhāṃ vyāsas tu bhagavān muniḥ /
[34.12] cakre ṛgādibhedais tu vyasitvā tu pṛthak pṛthak // [Purātantra]
[34.13] audgātraṃ sāmabhir yāge brāhmam ātharvaṇena ca /
[34.14] hautram ṛgbhir yajur mantrair ādhvaryavam akārayat // [Purātantra.]
[34.15] āmnāyasya vidhir brāhmaḥ pañcakāṇḍātmikā tu sā /
[34.16] sā ca vaikhānasī śākhā taittirīyā ca kīrtitā // [Purātantra]
[34.17] ādikāle tu bhagavān brahmā tu vikhānā muniḥ /
[34.18] yajuś śākhānusāreṇa cakre sūtraṃ mahattaram // [Purātantra]
[34.19] varṇāśramācārayutaṃ śrautasmārtasamanvitam /
[34.20] yasminn eva tu samproktaṃ sūtre vikhanasā param // [Purātantra]
[34.21] vanasthānān tu sarveṣāṃ vidhiś śrāmaṇakābhidhaḥ /
[34.22] vānaprasthās tatas sarve ye dvijāś cānyasūtriṇaḥ /
[34.23] tatsūtravidhyanuṣṭhānāt smṛtā vaikhānasās tu te // [Purātantra]
[34.24] yatsūtrādyantamadhyeṣu bhagavān viṣṇur avyayaḥ /
[35.1] yaṣṭavyo gīyate yasmāt sarvasūtrottaman tu tat // [Purātantra]
[35.2] vede vaikhānase sūtre yo dharmaḥ parikīrtitaḥ /
[35.3] sarvais sa dharmo 'nuṣṭheyo nātra kāryā vicāraṇā // [Purātantra]
[vaikhānasasūtrasya sūtrāntarānapekṣatvam]
[35.4] svasūtrasya parityāgād anyasūtrasya saṃśrayāt /
[35.5] sadyaḥ patati vai vipro na vedasya samāśraye // [Purātantra]
[35.6] etad vaikhānasaṃ sūtram anyaśāstrānapekṣitam // [Purātantra]
[35.7] etad vaikhānasaṃ sūtraṃ sarvavedārthasaṅgraham /
[35.8] vaiṣṇavaṃ sarvaviprāṇāṃ sāmānyam abhidhīyate // [Purātantra]
[35.9] vaikhānasasya sūtrasya cāgneḥ śrāmaṇakasya ca /
[35.10] nārāyaṇasya devasya māhātmyaṃ nāvabuddhyate // [Purātantra]
[35.11] yathā vedeṣu sarveṣu sāmavedaḥ praśasyate /
[35.12] tathā sūtreṣu sarveṣu sūtram etad praśasyate // [Purātantra]
[35.13] agnir vaikhānasaṃ śāstraṃ viṣṇur vedāś ca śāśvatāḥ /
[35.14] gāyatrī vaiṣṇavā viprās saptaite 'tipavitrakāḥ // [Purātantra]
[35.15] yadadhīteṣu vedeṣu sāṅgeṣu labhate phalam /
[35.16] tatphalaṃ labhate sadyaḥ sūtram etat paṭhan dvijaḥ // [Purātantra]
[35.17] agnīṣomādayo devā ye yajñāṃśahavir bhujaḥ / [35.18] ......
[35.19] śārīrāṇy anyasūtrāṇi tathā svargaphalāni ca /
[35.20] vaiṣṇavaṃ sūtram ettu sarvasiddhikaraṃ param // [Purātantra]
[35.21] ādyatvāt sarvasūtrāṇāṃ vaiṣṇavatvāc ca tat tu vai /
[35.22] mayānuvartitaṃ tadvatkaśyapātrimarīcibhiḥ // [Purātantra]
[35.23] gṛhe puruṣapūjāyā vidhānam ṛṣisattamāḥ /
[36.1] uktaṃ saṅkepataḥ sūtrenoktam ālayapūjanam // [Purātantra]
[36.2] proktaṃ vikhanasā sūtre ṛṣīṇāṃ brahmavādinām /
[36.3] teṣān tu havir ādatte viṣṇus sākṣāt sanātanaḥ // [Purātantra]
[36.4] śatakratūnāṃ yajato yatphalaṃ parikīrtitam /
[ālaye pañcamūrtyarcanasya śraiṣṭhyam]
[36.5] ālaye pañcamūrtīnām arcanan tv adhikaṃ bhavet // [Purātantra]
[36.6] ālāyārcā gṛhārceti cobhayaṃ śruticoditam /
[36.7] tenādau sakalaṃ noktaṃ granthavistarabhīruṇā // [Purātantra]
[36.8] uktaśeṣam anuktañ ca vistareṇa mayocyate /
[36.9] viṣṇuñ ca puruṣaṃ satyam acyutañ cāniruddhakam // [Purātantra]
[36.10] “eṣa puruṣaḥ pañcadhā pañcātme” ty āha ca śrutiḥ /
[36.11] asmābhir api tatsūtra- matagāmibhir eva tu // [Purātantra]
[36.12] pañcamūrtividhānena śāstram etad udāhṛtam /
[36.13] tasmād atra mayoktasya homasyāgnyālayasya ca // [Purātantra]
[36.14] puṇyāhavāstusāmānya- homādīnāñ ca karmaṇām /
[36.15] ye 'nye ca mantrās te grāhyās sūtre vikhanasā smṛtāḥ // [Purātantra.]
[36.16] ālayārcavidhis so 'yaṃ vaidikas sarvasiddhidaḥ /
[36.17] sarvalokahitārthāya prokto 'smābhir viśeṣataḥ // [Purātantra.]
[vaikhānasānam garbhavaiṣṇavatvam]
[36.18] ālayārcaṇakarmedaṃ vaidikaṃ bhagavatpriyaṃ /
[36.19] anuṣṭheyaṃ dvijaśreṣṭhaiḥ tadvaikhānasasūtribhiḥ // [Purātantra.]
[36.20] ye vaikhānasasūtreṇa saṃskṛtās tu dvijātayaḥ /
[36.21] te viṣṇusadṛśā jñeyāḥ sarveṣām uttamottamāḥ // [Purātantra.]
[36.22] vaikhānasānāṃ sarveṣāṃ garbhavaiṣṇavajanmanām /
[36.23] nārāyaṇaḥ svayaṃ garbhe mudrāṃ dhārayate nijām // [Purātantra]
[vaikhānasapūjāyaḥ bhagavatprītikaratvam]
[36.24] viprā vaikhānasākhyā ye te smṛtā bhagavatpriyāḥ /
[37.1] ekāntinas susattvasthā dehāntaṃ nānyayājinaḥ // [Purātantra]
[37.2] viṣṇoḥ priyatamā loke catvāraḥ parikīrtitāḥ /
[37.3] aśvatthaḥ kapilā gāvas tulasī vikhanās tathā // [Purātantra.]
[37.4] dvijeṣu brāhmaṇāḥ śreṣṭhāḥ brāhmaṇeṣu ca vaiṣṇavāḥ /
[37.5] vaiṣṇaveṣu dvijāḥ śreṣṭhā ye vaikhānasasūtriṇaḥ // [Purātantra.]
[37.6] vaiṣṇavīṃ pratimāṃ loke vipraṃ vaikhānasaṃ tathā /
[37.7] gaṅgāṃ viṣṇupadīṃ dṛṣṭvā sarvapāpaiḥ pramucyate // [Purātantra]
[37.8] tasmād vaikhānasā viprā vaiṣṇavā munisattamāḥ /
[37.9] ālayārcanayogyāś ca yogyā nānye dvijātayaḥ /
[37.10] purā tu pṛṣṭavān brahmā devadevaṃ janārdanam // [Purātantra]
[37.11] “kathaṃ kena prakāreṇa pūjanīyo 'si kair api /“
[37.12] ity evaṃ bhagavān pṛṣṭaḥ prāha vai caturānanam // [Purātantra]
[37.13] “ālaye ty arcanaṃ syāt tu parivārānvitasya me /
[37.14] vaikhānasavidhānena vaidikena viśeṣataḥ // [Purātantra]
[37.15] vaikhānasais tu viprendrair arcanaṃbis hier noch Telugu vergleichen mama tuṣṭidam /
[37.16] amūrtañ ca samūrtañ ca dvidhā vaidikam ucyate // [Purātantra]
[37.17] amūrtaṃ gārhapatyādyaṃ samūrtaṃ berapūjanam /
[37.18] yathā karmaṇa ekasya kalpitāḥ pañca vahnayaḥ // [Purātantra]
[37.19] tathā caikavimānasya pañcaberāṇi kalpayet /
[37.20] grāmādāv ālaye tasmād devadevo janārdanaḥ // [Purātantra]
[37.21] anena vidhinā pūjyo viprair vaikhānasais tathā /
[37.22] pūjā vaikhānasair viprair ālaye syād viśeṣataḥ // [Purātantra]
[37.23] sarvasampatkarañ caiva sarvāśubhavināśanam /
[37.24] tadgrāmavāsināṃ tadvad aihikāmuṣmikapradam // [Purātantra]
[avaikhānasapūjane doṣaḥ,
tatprāyaścittañ ca]
[38.1] varṣadaṃ puṣṭidaṃ śreṣṭhaṃ rājarāṣṭrābhivṛddhidam /
[38.2] karṣaṇādipratiṣṭhārcāprāyaścittāvasānakam /
[38.3] anuṣṭheyo vidhis so 'yaṃ viprair vaikhānasais tataḥ // [Purātantra]
[38.4] avaikhānasasūtrais tu viprair ārādhanaṃ hareḥ /
[38.5] vālaye sarvalokānāṃ vināśāya bhaviṣyati // [Purātantra]
[38.6] ajñānād arthalobhād vā bhayād vā 'py ālayārcanam /
[38.7] yady avaikhānasair viprair kriyate sarvanāśanam // [Purātantra]
[38.8] yady avaikhānaso vipra ālayārcanam ācaret /
[38.9] ṣaṇmāsāt patanaṃ yāti narakañ caiva gacchati // [Purātantra]
[38.10] api sāṅgacaturvedī yady avaikhānaso dvijaḥ /
[38.11] ālaye tv arcanaṃ kuryāt sadyaḥ patati devalaḥ // [Purātantra]
[38.12] avaikhānasavipro yaḥ pūjayed ālaye harim /
[38.13] sa vai devalako nāma sarvakarmabahiṣkṛtaḥ // [Purātantra]
[38.14] ālāpaṃ darśanañ caiva sparśanañ ca viśeṣataḥ /
[38.15] śrāddhādau varaṇañ caiva tasya viprasya varjayet // [Purātantra]
[38.16] avaikhānasasūtreṇa spṛṣṭe bimbe pramādataḥ /
[38.17] snāpayet kalaśair devaṃ prokṣayet pañcagavyakaiḥ // [Purātantra]
[38.18] evam eva tathā kuryād viprair anyaiḥ prapūjite /
[38.19] kalaśais snāpayitvā tu dhruvoktāṃ śuddhim ācaret // [Purātantra]
[38.20] tryahan tu pūjite tadvad vāstuhomaṃ samāpya ca /
[38.21] paryagnipañcagavyābhyāṃ mahāśāntiñ ca kārayet // [Purātantra]
[38.22] arcane tu mahāviṣṇos saptāhan tu viśeṣataḥ /
[38.23] mahāśāntiṃ yajitvā tu śuddhiṃ pūrvavad ācaret // [Purātantra]
[38.24] dvādaśāhaṃ samārabhya māsāntan tu viśeṣataḥ /
[39.1] avaikhānasapūjāyāṃ tantrasaṅkara eva ca // [Purātantra]
[avaikhānasapūjane bhagavatsānnidhyavirahaḥ]
[39.2] māsatrayaṃ ca ṣaṇmāsam anyaviprais tu pūjane /
[39.3] na tatra bimbe sānnidhyaṃ devadevasya śārṅgiṇaḥ // [Purātantra]
[39.4] tasmāt tad doṣaśāntyarthaṃ mahāśānter anantaram /
[39.5] adhivāsatrayaṃ kṛtvā pratiṣṭhāṃ punar ācaret // [Purātantra]
[39.6] saṃvatsare tu devasya viprair vaikhānasetaraiḥ /
[39.7] pūjābhicārikī proktā tatra sarvaṃ vinaśyati // [Purātantra]
[39.8] tasmāt tatkarṣaṇādyañ ca niṣkṛtyantālayārcanam /
[tāntrikārcāyām api tantradīkṣitānām evādhikāraḥ]
[39.9] kārayed vidhivadvidvān tadvaikhānasasūtribhiḥ /
[39.10] tāntrikārcāvidhau cāpi tāntrikair eva dīkṣitaiḥ // [Purātantra.]
[39.11] pūjanīyo hariḥ samyak vipraiḥ nānyaiḥ kadācana /
[39.12] anyena vidhinā mantrair anyair anyārcakena vā // [Purātantra]
[39.13] ālaye tvarcanaṃ syāc cen mahādoṣo bhaved dhruvam /
[39.14] tasmāt tu vaidike tv asminn ālayārcāvidhau dvijāḥ // [Purātantra.]
[39.15] pratiṣṭhādiṣu saṅgrāhyāḥ proktā vaikhānasā dvijāḥ /
[39.16] brahmāpi bhagavān devo harir nārāyaṇaḥ smṛtaḥ // [Purātantra]
[39.17] nāviṣṇur jāyate viṣṇur nāviṣṇur viṣṇum arcayet /
[39.18] suprītenārcakenaiva yad uktaṃ devasannidhau // [Purātantra.]
[39.19] taddevenaiva samproktaṃ tathaiva ca bhaviṣyati /
[39.20] arcakaṃ toṣayed viṣṇuṃ yas toṣayitum icchati // [Purātantra]
[39.21] tuṣṭe 'rcake jagannāthas tuṣṭha eva na saṃśayaḥ // [Purātantra]
[39.22] svapne svarūpaṃ bhaktāya pratyakṣayati mādhavaḥ /
[39.23] pravakti bhagavān viṣṇuḥ sukhaduḥkhadvayaṃ nṛṇām //
” iti [Purātantra]
[arcakamahimā]
[39.24] skānde:
[39.25] “vaikhānasīṃ mahāśākhāṃ svasūtre viniyuktavān /
[40.1] padmabhūḥ paramo dhātā tasminn ārādhanatrayam // [SkandaP ]
[40.2] uktavān nigamārthānām ācāraṃ pravibhāgaśaḥ //” iti [SkandaP ]
[ekasya yajurvedasya vyāsakatṛkaṃ vibhajanam]
[40.3] brahmakaivartavacanāni pūrvam evoktāni.
[40.4-5] nanu ṛgyajussāmātharvāṇa iti vedānāṃ loke prasiddheḥ sarvaśākhāmūlabhūto yajurveda iti pūrvoktaṃ katham upapadyate iti ced ucyate.
[40.6] śrīviṣṇupurāṇe
[40.7] “vedadrumasya maitreya śākhābhedās sahasraśaḥ /
[40.8] na śakyā vistarād vaktuṃ saṅkṣepeṇa śṛṇuṣva tam // [Viṣṇu.P 3.3.4]
[40.9] dvāpare dvāpare viṣṇur vyāsarūpī mahāmune // [Viṣṇu.P ]
[40.10] vedam ekaṃ subahudhā karoti jagatāṃ hitaḥ // [Viṣṇu.P 3.3.5]
[40.11] vīryaṃ tejo balañ cālpaṃ manuṣyāṇām avekṣya ca /
[40.12] hitāya sarvabhūtānāṃ vedabhedaṃ karoti saḥ // [Viṣṇu.P 3.3.6]
[40.13] ity ārabhya
[40.14] “eka āsīd yajurvedas taṃ caturdhā hy akalpayat /
[40.15] cāturhotram abhūd yasmiṃs tena yajñam athākarot // [Viṣṇu.P 3.4.11]
[40.16] ārdhvaryavaṃ yajurbhis tu ṛgbhir hautraṃ tathā muniḥ /
[40.17] audgātraṃ sāmabhiś cakre brahmatvañ cāpy atharvabhiḥ // [Viṣṇu.P 3.4.12]
[40.18] tatas sa ṛca uddhṛtya ṛgvedaṃ kṛtavān muniḥ /
[40.19] yajurbhiś ca yajurvedaṃ sāmavedañ ca sāmābhiḥ // [Viṣṇu.P 3.4.13]
[40.20] rājñāntvatharvavedena sarvakarmāṇi sa prabhuḥ /
[40.21] kārayāmāsa maitreya brahmatvañ ca yathāsthiti /// [ViṣṇuP 3.4.14]
[40.22] so 'yam eko mahān vedatarus tena pṛthakkṛtaḥ /
[40.23] caturdhā ca tato jātaṃ vedapādapakānanam //” [ViṣṇuP 3.4.15]
[40.24-25] ity antena spaṣṭaṃ pratipāditatvāt yajurveda eka eva prathamāsītity avagamyate.
[yajurvedasya vaikhānasaśākhātvaprasiddhiḥ]
[41.1-3] sa ca yajurvedaḥ:
“bahuśṛṅgaś catus sānuḥ pṛthulo vedaparvataḥ” ity ārabhyoktarītyā vedavyāsarupiṇā bhagavatā yadā vyastaḥ,
tataḥ pūrvam ekarūpeṇāvasthitasya tasya vedaparvatasya vaikhānasaśākhātvaprasiddhir āsīd iti pūrvam eva pratipāditam.
[41.4] vaikhānasānāṃ śraiṣṭhyam
[vaikhānasānāṃ śreṣṭhyaṃ pañcakālaparāyaṇatvañ ca]
[41.5-6] prasaṅgāt vaikhānasaśākhāmūlakatvena praṇītasūtrānuṣṭhātṝṇāṃ śreṣṭhatvam acchidrapañcakālaparāyaṇatvādikañ ca pratipādyate.
[41.7] yathā sāmabrahmaṇe:
[41.8] “vaikhānasā vā ṛṣaya indrasya priyā āsan” iti [ChāndogyaBr 2.23.1]
[vaikhānasānāṃ bhagavatpriyatamatvam]
[41.9] vārāhe:
[41.10] “aśvatthaḥ kapilā gāvas tulasī vikhanās tathā /
[41.11] catvāro matpriyā rājaṃs teṣāṃ vaikhānaso varaḥ //” iti [VarāhaP]
[vaikhānasadarśanaphalam]
[41.12] vṛddhayājñavalkye:
[41.13] “vaikhānaso vaidikeṣu brahmanirdiṣṭam ācaret /
[41.14] taṃ brāhmaṇan tu dṛṣṭvaiva sarvaṃ pāpaṃ vyapohati //
[Vṛddhayājñavalkya.]
[41.15] vaiṣṇavīṃ pratimāṃ loke vipraṃ vaikhānasaṃ tathā /
[41.16] gaṅgāṃ viṣṇupadīṃ dṛṣṭvā sarvapāpaiḥ pramucyate //
” iti [Vṛddhayājñavalkya]
[viṣṇubhakteṣu vaikhānasasya śraiṣṭhyam]
[41.17] śāntiparvaṇi:
[41.18] mantriṇāñ ca sahasrebhyo brahmacārī viśiṣyate /
[41.19] brahmacārisahasrebhyo nityayājī viśiṣyate // [MBh ]
[41.20] nityayājisahasrebhyas somayājī viśiṣyate /
[41.21] somayājisahasrebhyo vedavedāntapāragaḥ // [MBh ]
[41.22] vedāntagasahasrebhyo viṣṇubhakto viśiṣyate /
[41.23] viṣṇubhaktasahasrebhyo vipro vaikhānaso varaḥ //” iti [MBh ]
[puṣkaratīrthamāhātmyam]
[vaikhānasānām ekāntitvam]
[42.1] brahmakaivarte:
“nimnagānāṃ yathā gaṅgā devānāṃ bhagavān hariḥ /
[42.2] varṇānāṃ brāhmaṇaṃ śreṣṭhaḥ āśramāṇāṃ yatir yathā //
[Brahmakaivarta.P ]
[42.3] śrutīnām ādibhūtānāṃ śrutir ekāyanī yathā /
[42.4] tasyāṃ niṣadyātha yasyāṃ niṣaṇṇo bhagavān hariḥ //
[BrahmakaivartaP ]
[42.5] vyūhānām ādibhūtas tu vāsudevo yathā paraḥ /
[42.6] trimūrtīnāṃ yathā viṣṇuḥ śivānān tu sadāśivaḥ //
[Brahmakaivarta.P ]
[42.7] dharmāṇāṃ vaiṣṇavo dharmaḥ smṛtīnāṃ mānavī smṛtiḥ /
[42.8] viprāṇāṃ vedaviduṣāṃ yathā vaikhānaso varaḥ //
[Brahmakaivarta.P ]
[42.9] yathā munīnāṃ vikhanā ādibhūta udāhṛtaḥ /
[42.10] sūtrāṇāṃ tatpraṇītan tu yathā śreṣṭhatamaṃ smṛtam //
[Brahmakaivarta.P ]
[42.11] tathaiva puṣkaro rājaṃs tīrthānām uttamottamaḥ //
” [BrahmakaivartaP ]
[42.12] kaurme:
[42.13] “maccittā madgataprāṇā mayi saṅgatamānasāḥ /
[42.14] ananyaśaraṇā rājaṃs tasmād vaikhānasā varāḥ //” [KūrmaP ]
[vaikhānasādhiṣṭhatadeśe viṣṇusānnidhyam]
[42.15] purāṇāntare:
[42.16] “yatra vaikhānasā viprā yatra santi gavāṃ gaṇāḥ /
[42.17] yatra bilvāḥ palāśāś ca tatra sannihito hariḥ //“
[42.18] bṛhannāradīye:
[42.19] “jagatpavitrās te nityaṃ viṣṇum abhyarcayanti ye /
[42.20] durvṛttā vā suvṛttā vā pūjanīyā viśeṣataḥ //
” [BṛhannāradaP]
[42.21] hārīte:
[42.22] tasmāt te śuddhasattvasthāś śuddhā vaikhānasāḥ smṛtāḥ /
[42.23] yān lokān prāpnuvanty ete tān śṛṇuṣva samāhitaḥ //“
[42.24] pāñcarātre pauṣkare:
[42.25] “viprā vaikhānasākhyā ye te bhaktās tattvam ucyate // [PauṣkaraS 36.260cd]
[42.26] ekāntinas susattvasthā dehāntaṃ nānyayājinaḥ /
[43.1] kartavyam iti deveśaṃ saṃyajante phalaṃ vinā // [PauṣkaraS 36.261]
[43.2] prāpnuvanti ca dehānte vāsudevatvam abjaja //
” iti [PauṣkaraS 36.262ab]
[43.3] gautamīye:
[43.4] “vaikhānasavidhānajñas tattvātmārthavyavasthitaḥ /
[43.5] sūkṣmāt sūkṣmam avāpnoti paraṃ brahmāṇam avyayam //” iti
[puṣkare vaikhānasāśramaḥ]
[43.6] āraṇyaparvaṇi: rameśaḥ:
[43.7] “dhyātañ ca saindhavāraṇyaṃ munibṛndaniṣevitam / [MBh 3.87.12cd]
[43.8] pitāmahasaraḥ puṇyaṃ puṣkaraṃ nāma bhārata // [MBh 3.87.12ef]
[43.9] vaikhānasānāṃ siddhānām ṛṣīṇām āśramaṃ priyam //” iti [MBh 3.87.13]
[43.10] anyatra:
[43.11] “saindhavāraṇyam āsādya kulyāṃ tāṃ lokadarśanām /
[43.12] puṣkareṣu mahārāja sarveṣu ca jalaṃ spṛśan //
” ity ārabhya [MBh 3.125.12]
[43.13] “etac candrasaro nityam arpayanty ṛṣayas tathā /
[43.14] vaikhānasaprabhṛtayo vālakhilyās tathaiva ca //” iti [MBh 3.125.14]
[vaikhānasānām pūjanīyatvam]
[43.15] anyatra: gālavaḥ:
[43.16] “sarvān lokān prapaśyāmi prasādāt tava suvrata /
[43.17] vaikhānasānāṃ japatām eṣa śabdo mahātmanām //” iti [MBh 3.114.15]
[43.18] gāruḍe:
[43.19] “kauṣītakīnāṃ hotṝṇāṃ grāmatrayam akalpayat /
[43.20] akalpayac ca trīn grāmān vaikhānasamahātmanām //” iti [GaruḍaP ]
[43.21] parameśvare trayodaśādhyāye pavitraviniyogāvasare:
[43.22] “pūjayed āptapūrvāṃś ca yatipūrvāṃs tapasvinaḥ //
[PārameśvaraS 12.437cd]
[43.23] pañcavaikhānasāṃś caiva viprādīṃś caturas tathā /
[43.24] pañcayogaratādyāṃs tu tathānyān vaiṣṇavān dvijān //
[PārameśvaraS 12.438]
[43.25] ekāyanīyaśākhoktiśrotṝṇāṃ prathamaṃ tataḥ //
” iti [PārameśvaraS 12.439ab]
[44.1] nāradīye: “sāttvike tu sadādhikyaṃ pūjanaṃ mama nārada /
[44.2] viddhi vaikhānase dattaṃ dānaṃ brahmavidas tathā //” [NāradaP]
[vaikhānasānām śrīrāmakṛtā pūjā]
[44.3] vāsiṣṭharāmāyaṇe:
“kṛtābhiṣekas santuṣṭas sāmātyas sasuhṛjjanaḥ /
[44.5] pūjayāmāsa dharmātmā rāmo vaikhānasān munīn //
” iti [Vāsiṣṭharāmāyaṇa]
[44.6] vaikhānasānām pañcakālaparāyaṇatvam
[pañcakālaparāyaṇasya lakṣaṇam]
[44.7] śāṇḍilyasmṛtau:
“ye pāvayanti dharaṇīṃ caraṇaiḥ pāñcakālikāḥ /
[44.8] darśanāt sparśanāt teṣāṃ kṛtārthās sarvajantavaḥ //
[Śāṇḍilyasmṛti.]
[44.9] ijyāmadhye tathā home yoge ca japakarmaṇi /
[44.10] āgataṃ pañcakālajñaṃ sampūjyair vācayet param //
[Śāṇḍilyasmṛti.]
[44.11] ye toṣayanty avirataṃ pañcakālaparāyaṇān /
[44.12] sakāmās tatphalaṃ yānti niṣkāmāḥ paramaṃ padam //
[Śāṇḍilyasmṛti]
[44.13] sadāhitāgnayo ye ca śāntāś śūdrānnavarjitaḥ /
[44.14] mām arcayanti madbhaktās tebhyo dattam ihākṣayam //
[Śāṇḍilyasmṛti.]
[44.15] dvādaśākṣaratattvajñaś caturvyūhavibhāgavit /
[44.16] acchidrapañcakālajñas sa vipras tārayiṣyati //
” [Śāṇḍilyasmṛti]
[vaikhānasānām dvādaśākṣaratattvajñatvam]
[44.17] yathā:
[44.18] dvādaśākṣaratattvajña iti. dvādaśākṣaratattvāni.
[44.19] “cijjīvaḥ prakṛtir buddhir manas sattvādayo guṇāḥ /
[44.20] vyomāgnimarutaś cāpo varṇānāṃ tattvam īritam //
” ity uktāni. [PādmaS caryāpāda 24.19]
[vaikhānasānām caturvyūhavibhāgajñatvam]
[44.21] caturvyūhavibhāgavit iti
[vaikhānasapāñcarātrayoḥ vyūhacatuṣṭaye saṃjñāvaiṣamyam]
[44.22] “puruṣañ ca tatas satyam acyutañ ca yudhiṣṭhira / [MBh 14, App. 4.1659]
[44.23] aniruddhañ ca māṃ prāhur vaikhānasavido janāḥ // [MBh 14, App. 4.1660]
[44.24] anye tv evaṃ vijānanti māṃ rājan pāñcarātrikāḥ / [MBh 14, App. 4.1661]
[44.25] vāsudevañ ca rājendra saṅkarṣaṇam athāpi vā // [MBh 14, App. 4.1662]
[45.1] pradyumnañ cāniruddhañ ca caturmūrtiṃ pracakṣate / [MBh 14, App. 4.1663]
[45.2] etāś cānyāś ca rājendra saṃjñābhedena mūrtayaḥ // [MBh 14, App. 4.1664]
[45.3] viddhi me 'rcāntarāṇy eva mām evañ cārcayed budhaḥ //” [MBh 14, App. 4.1665]
[45.4] ityādy uktānāṃ caturṇāṃ vyūhānāṃ vibhāgāvit.
[vāsudevasya daivikamānuṣabhedena dvaividhyam]
[45.5] evaṃ vaikhānase daivikamānuṣabhedena vāsudevo dvividhaḥ pratipādyate. yathā -
[45.6-8] khile: “athordhvaṃ vāsudevasya mānuṣasya vidhiṃ paraṃ“. ity ārabhya “mānuṣyavapuṣaṃ
devaṃ dvibhujaṃ śaṅkhacakriṇam” ityādinā rukmiṇīpradyumnāniruddhasāmbabrahmagaruḍādiyutaṃ
mānuṣavāsudevaṃ nirvarṇya punaḥ:
[45.9] “daivikaṃ vāsudevaṃ taṃ pravakṣyāmy ānupūrvyaśaḥ /
[45.10] somacchandavimānaṃ vā bṛhadvṛttam athāpi vā //
[45.11] caturbhujadharaṃ devaṃ śaṅkhacakradharaṃ param /
[45.12] abhayaṃ dakṣiṇaṃ hastaṃ vāmaṃ kaṭyavalambitam //
[45.13] kirīṭādisamastaiś ca bhūṣaṇair api bhūṣitam /
[45.14] raktāmbaradharaṃ devaṃ daśātālena mānataḥ //
[45.15] ubhe devyāv ubhe pārśve pūrvavat kārayed budhaḥ /
[45.16] balabhadrādipūrvoktaṃ sāyudhaṃ vā nirāyudham //
[45.17] tattad devībis hier tnoch telugu vergleichensamāyuktaṃ vinā vā samyag ācaret /
[45.18] revatī rohiṇī caiva ramācendukarīti ca //
[45.19] raktaṃ nīlaṃ tathā śyāmaṃ pītavarṇaṃ samācaret /
[45.20] kirīṭamakuṭādyuktās sarvābharaṇabhūṣitāḥ //
[45.21] evaṃ puṣpadharaṃ kuryād ekañ caiva prasāritam /
[45.22] devyā yuktaṃ vinā vāpi dvimārgaṃ samyag ācaret //“
[45.23-24] ity ārabhya “evaṃ daivikamārgan tu sthāpanārambham ācared” ityādinā daivikaḥ vāsudevaḥ pradarśitaḥ.
[vaikhānasetarasūtriṇāṃ pañcakālaparāyaṇatvābhavāḥ]
[46.1-5] itthaṃ vāsudevādīnāṃ daivikamānuṣabhedena dvaividhyasya,
 “puruṣaṃ paramapuruṣaṃ paramātmānaṃ paraṃ brahmāṇam” ityādinā pratipāditānāṃ caturṇāṃ puruṣādīnāṃ mūrtivibhāgasya ca śrīvaikhānasaśāstre pratipādanāt, 
etas sarvavibhāgajña eva caturvyūhavibhāgavid ity anenocyate. ācchidrapañcakālajña iti:
[46.6] “prātaḥkāle 'bhigamanam upādānaṃ tataḥ param /
[46.7] madhyāhna ijyāṃ kurvīta svādhyāyañ cāparāhṇake /
[46.8] yogaṃ sāyāhnakāle tu pañcakālā udāhṛtāḥ //” [VA ]
[46.9] iti vāsādhikāre pratipāditapañcakālaparāyaṇam adhikṛtya prakṛttāni -
[46.10-14] “ye pāvayanti dharaṇīṃ” “ijyāmadhye tathāhome” “ye toṣayanty avirataṃ” iti vacanāni,
sāmanyena pañcakālaparāyaṇasya darśanasparśanādibhis sarveṣāṃ pāvanatāṃ kṛtārthatāṃ,
ijyāyogādisamayeṣu cāgatasya tasya pūjanāntaraṃ śeṣakarmācaraṇañ ca pratipādayanti,
etādṛśaḥ pañcakālaparāyaṇaḥ kīdṛśā ity ākaṅkṣāyāṃ “dvādaśākṣaratattvajña” ityādinā “acchidrapañcakālajña” ity antena tallakṣaṇam ucyate.
[46.15-17] īdṛśācchidrapañcakālaparāyaṇā vaikhānasā eva. vaikhānasaśāstra eva pañcakālavibhāgasya
pratipāditatvāt. svasvasūtre 'nuktatvād āpastambīyādayas tu na. pañcakālapratipādanarahitasūtrāntaraniṣṭhānāṃ:
[46.18] “brāhme muhūrte buddhyeta dharmārthāv anucintayan /
” ity ārabhya
[46.19] “dvitīye ca tathā bhāge vedābhyāso vidhīyate //
[46.20] tṛtīye ca tathā bhāge poṣyavargārthacintanam /
[46.21] bhāge caturthe kurvīta snānam ambhasy akṛtrime //
[46.22] pañcame tu tathā bhāge saṃvibhāgo yathārhataḥ /
[46.23] itihāsapurāṇābhyāṃ ṣaṣṭaṃ saptamam abhyaset /
[46.24] aṣṭame lokayātrāñ ca vicārya ca gṛhī tataḥ //“
 [47.1-2] ity antena dakṣādismṛtyantareṣu brāhmaṇajāteḥ sāmānyena tattatkāleṣu kartavyatvena pratipāditakarmācaraṇa eva yathāyogyaṃ yogyatāsambhavāt. 
[47.3] anyathā
[47.4] “vidharmaḥ paradharmaś ca ābhāsa upa vā cchalaḥ /
[47.5] adharmaśākhāḥ pañcemā dharmajño 'dharmavattyajet //
[47.6] dharmabādho vidharmas syāt paradharmo 'nyacoditaḥ /
[47.7] upadharmas tu pāṣaṇḍo dambhovāṃśasurbhiśchalaḥ (?) /
[47.8] yas tv icchayā kṛtaṃ pumbhir ābhāso hy āśramād bahiḥ //“.
[47.9] iti bhāgavatavacanoktaparadharmāśrayaṇadoṣaprasaṅgaḥ.
[47.10] “śreyān svadharmo viguṇaḥ paradharmāt svanuṣṭhitāt /
[47.11] svadharme nidhanaṃ śreyaḥ paradharmo bhayāvahaḥ //” [MBh 6.25.35]
[47.12] iti bhagavadvacanavirodhaś ca.
[sūtrāntaranuṣṭhānāṃ pāñcarātrānuyāyināñ ca devalakatvam]
[47.13-19] kiñca tatsūtreṣu dvādaśākṣaratattvādipratipādanam api nāsti. evaṃ “sati
kuḍye citrakarme“ti nyāyena yajñopavītadhāraṇasandhyopāsanabhagavadārādhanādividhipratipādanarahitasūtrāntaraniṣṭhānāṃ,
tathā śrīmannārāyaṇasya samānatvena rudrādidevatāntarārādhanavidhipratipādakasūtraniṣṭhānāñ
ca caturvyūhavibhāgajñānāsambhavāt bhagavadārādhanasvarūpajñānābhāvena pañcakālaparāyaṇatvādigandhaleśo
'pi na sambhavati. sūtrāntaroktamārgeṇa vā pañcarātroktamārgeṇa vā bhagavadārādhanaṃ
kurvato 'nadhikāriṇo devalakatvaṃ pratipādyate.
[pāñcarātre durgādidevatāntarārcanapratipādanam]
[47.20] tathā hi - pañcarātre viṣvaksenasaṃhitāyāṃ nāradaṃ prati viṣvaksenoktiḥ:
[47.21] “idan tu tava vakṣyāmi guhyād guhyatamaṃ mune /
[47.22] yo 'sau nārayaṇas sākṣāt sa hi vighneśa ucyate // [ViṣvaksenaS 10.114]
[47.23] yo vai vighneśa ity uktas sa vai nārāyaṇaḥ smṛtaḥ //
[Viṣvaksena.S 10.115ab]
[47.24] naiva bhedaṃ vijānanti munayas tattvadarśinaḥ //
” ity ārabhya [ViṣvaksenaS 10.116ab]
[48.1] “kuryāt pāśāṅkuśau vāpi śaṅkhacakrāv athāpi vā /
[48.2] ākhuṃ vāpi khagendraṃ vā tasya vāhanam ācaret // [ViṣvaksenaS ]
[48.3] nārāyaṇāśakatvāc cāvyāvṛttatvān mahāmune /
[48.4] vīśas tadvāhanaṃ proktaṃ ākhuṃ vāpi samācaret // [Viṣvaksena.S ]
[48.5] tasmāc chriyañ ca durgāñ ca vāṇīṃ vighneśam eva ca /
[48.6] svatantreṇārcayed dhīmān sarvakāryārthasiddhaye //
” ityādi ca dṛśyate. [ViṣvaksenaS ]
[48.7-10] devatāntarāṇāṃ aṅgabhāvenārcanaṃ na niṣiddhyate. “svatantrabuddhyā kurvan
vai brāhmaṇo narakaṃ vrajet” ityādi vacanaiḥ aṅgatvena vinā svātantryeṇāṅgivyatiriktadevatāntarārādhanaṃ
niṣiddhyate. tathāvidhaniṣiddhadevatāntarārcanapratipādakaśāstraniṣṭhasya pañcakālaparāyaṇatvaṃ na sambhavati.
[paramaikāntinām eva pañcakālaparāyaṇatvam]
[48.11] “yair iṣṭaḥ pañcakālajñair harir ekāntibhir naraiḥ /
[48.12] nūnaṃ tatra mato devo yathā tair vāgudīritaḥ //
” ity uktarītyā
[vaikhānasavyatiriktānāṃ paramaikāntitvābhāvaḥ]
[48.13-15] paramaikāntitvāsambhave tad(pañcakālaparāyaṇatvā)
sambhavāt. paramaikāntitvañ ca bhagavadekaparatvam eva. tac ca svātantryeṇānyadevatāyājināṃ vaikhānasavyatiriktānāṃ hi na sambhavati.
 [48.16-17] atra “yair iṣṭaḥ pañcakālajñair” ity anena pañcakālavyatiriktakālāntarapratipādakaśāstraniṣṭhānāṃ vyavṛttiḥ. “ekāntibhir narair”  #
ity anena 
[48.18] “viprā vaikhānasākhyā ye te bhaktās tattvam ucyate // [PauṣkaraS 36.260cd]
[48.19] ekāntinas susattvasthā dehāntaṃ nānyayājinaḥ // [PauṣkaraS 36.261ab]
[48.20-23] ityādi pauṣkarasaṃhitāvacanānusāreṇa svātantryeṇa durgādidevatāntarārcanapratipādakapāñcarātraśāstraniṣṭhānāṃ
vyāvṛttiḥ. “nūnam atra mato deva” ity anena - “yatra vaikhānasā viprā yatra santi gavāṃ gaṇāḥ /
[48.24] yatra bilvāḥ palāśāś ca tatra sannihito hariḥ //“
[48.25-26] ity asyārtho jñāpyate iti “yair iṣṭa” iti kṛtsnam api vacanaṃ vaikhānasaparam ity evāvagamyate.
[pāñcarātriṇām api pañcakālaparāyaṇatvam ity ākṣepaḥ parihāraś ca]
[49.1] nanu:
[49.2] brahmā: “pañcakālavidhijñānaprāśastyaṃ bhagavann iha /
[49.3] kathitaṃ pañca ke kālā vidhayaś cāpi pañca ke //
[PādmaS caryāpāda 13.1]
[49.4] mahyaṃ jijñāsamānāya kathayasva yathātatham /
[49.5] na ced rahasyam atyantaṃ yad ahaṃ pṛṣṭavān iha //
[PādmaS caryāpāda 13.2]
[49.6] śrībhagavān:
[pāñcarātroktam abhigamanam]
[49.7] ādyaṃ karmābhigamanam upādānaṃ tataḥ param /
[49.8] ijyā tapaś ca svādhyāyas tathā yogaḥ prakīrtitaḥ //
[PādmaS caryāpāda 13.3]
[49.9] pañcaite vidhayas teṣāṃ kālāḥ pañcaiva te kramāt /
[49.10] kalyāṇācaraṇāntaṃ yat karmajātaṃ caturmukha //
[Pādma.S caryāpāda 13.4]
[49.11] utthānādikramād etad abhiyānam udīritam /
[49.12] brāhme muhūrte buddhyeta dhyāyan nārāyaṇaṃ param //
[Pādma.S caryāpāda 13.5]
[49.13] utthāyāsīta śayane kīrtayan nāma vaiṣṇavam /
[49.14] krameṇa sṛṣṭvā tattvāni deham utpādya tattvavit //
[Pādma.S caryāpāda 13.6]
[49.15] svasya dehe ṣaḍaṅgāni mantram uccārya mānasam //
” [PādmaS caryāpāda 13.7]
[49.16] ityādinā abhigamanam upakramya
[49.17] “añjanālepanais sragbhiḥ vāsobhir bhūṣaṇais tathā //
[Pādma.S caryāpāda 13.29ab]
[49.18] alaktakarasādyaiś ca tāmbūlair mukhaśodhanaiḥ /
[49.19] upeto maṅgalair anyair nayed abhigamakriyām //
” [PādmaS caryāpāda 13.30]
[49.20] ity abhigamanam uktā
[pāñcarātroktam upādānam]
[49.21] “upādadyāt tataḥ pūjā- sādhanāni yathātatham /
[49.22] puṣpāṇi phalamūlāni vividhāny oṣadhīr api //
[Pādma.S caryāpāda 13.31]
[49.23] dadhyādi ca haviryogyaṃ taṇḍulādi guḍādi ca /
[49.24] snānīyāni ca vastrāṇi svādūni salilāni ca //
[Pādma.S caryāpāda 13.32]
[50.1] darbhān parṇāni samidho yathāśakti yathāvasu /
[50.2] āhṛtya yājñiyān daivān pūjāsthāne niveśayet //
[PādmaS caryāpāda 13.33]
[50.3] nītvopādānasamayam itthaṃ tad anupūjayet /“
[50.4] ity upādānam uktam.
[pāñcarātroktā ijyā]
[50.5] “prāpte madhyāhnasamaye snānaṃ kuryād yathāvidhi //
” [PādmaS caryāpāda 13.34]
[50.6] ity ārabhya
[50.7] “uttīrya karma nikhilaṃ madhyāhnasamayocitam /
[PādmaS caryāpāda 13.41cd]
[50.8] kṛtvā yajeta deveśaṃ homāntaṃ kamalāsana //
[Pādma.S caryāpāda 13.42ab]
[50.9] ijyāyās samayas tasyāḥ kathitaḥ kamalāsana //
” [PādmaS caryāpāda 13.66ab]
[50.10] iti bhagavadyajanam uktvā
[pāñcarātroktaḥ svādhyāyaḥ]
[50.11] “mandire vā harer nadyās tīre vāmarabhūmiṣu //
[Pādma.S caryāpāda 13.66cd]
[50.12] vivikte vipine vāpi parvate vā gṛhe 'pi vā /
[50.13] ṛco yajūṃṣi sāmāni vidyamānāny anekadhā //
[PādmaS caryāpāda 13.67]
[50.14] śākhābhedair mūlaśākhām ekāyanasamāhvayām /
[50.15] trayīmayīm adhīyīta sukhāsīnas samāhitaḥ //
” [PādmaS caryāpāda 13.68]
[50.16] svādhyāyam uktvā
[pāñcarātroktaḥ yogaḥ]
[50.17] “tataḥ paścimasandhyāyāṃ prāptāyāṃ tatra coditam //
[PādmaS caryāpāda 13.72cd]
[50.18] japahomādikaṃ sarvaṃ kṛtvā paramapūruṣam /
[50.19] arcayitvā yathānyāyyaṃ yathāpūrvam aśeṣataḥ //
[PādmaS caryāpāda 13.73]
[50.20] bhuktvānnaṃ viśya śayane samutthāya mahāniśi /
[50.21] ācamya prayato bhūtvā dhyātvā paramapūruṣam //
[PādmaS caryāpāda 13.74]
[50.22] yogāsane samāsīno yuñjītātmānam ātmanā /
[50.23] yathoktena prakāreṇa yathāśakti caturmukha //
[Pādma.S caryāpāda 13.75]
[50.24] sahārakramam āśritya tattvāny ātmani saṃharet /
[50.25] ātmānañ cāpi hṛtpadme paramātmani niṣṭhite //
[Pādma.S caryāpāda 13.76]
[51.1] saṃhared itthato yogāt svāpaṃ kleśāpahaṃ vrajet /
[51.2] ity eṣa kathito brahman yogaḥ kālaś ca pañcamaḥ //
[Pādma.S caryāpāda 13.77]
[51.3] pañcaite samayāḥ pañcavidhayas teṣu darśitāḥ /
[51.4] ittham eteṣu kāleṣu darśitaiḥ karmabhir naraḥ //
[PādmaS caryāpāda 13.78]
[51.5] ārādhanaṃ bhagavataḥ kurvan naivāvasīdati /
[51.6] varṣeṣu dvādaśasu evam anutiṣṭhan samāhitaḥ //
[Pādma.S caryāpāda 13.79]
[51.7] kriyākalāpam akhilaṃ yāti sāyujyasampadam /
[51.8] ṣaṭsu varṣeṣu sārūpyaṃ sāmīpyaṃ triṣu niścitam //
[PādmaS caryāpāda 13.80]
[51.9] sālokyaṃ phalam ekasmin vatsare nātra saṃśayaḥ //
” [PādmaS caryāpāda 13.81ab]
 [51.10-11] iti pādme caryāpāde trayodaśe 'dhyāye avicchinnatayā pañcakālānāṃ pratipāditatvāt teṣām apy acchidrapañcakālaparāyaṇatvaṃ sambhavatīti  #
cet - tad asat. 
[pāñcarātriṇām aniyataparimitacchidradrapañcakālaparāyaṇatvam]
[51.12] tatraiva:
[51.13] “pūtyūṣam ardharātrañ ca prātar madhyaṃdināni ca /
[51.14] pañcakālā ime proktās tataḥ kālacatuṣṭaye //
[51.15] eteṣu hīnāḥ pratyūṣaṃ (?)
vijñeyāś caturānana //“
[51.16-20] ity abhigamanādīnām ekarūpeṇa vinā nyūnātiriktakālatvenoktatvāt “kālaṃ
madhyandinacchidrapañcakālaparāyaṇair” ity āgamasiddhānte “sāntarālam anuṣṭhānaṃ
pañcakāloditaṃ tathā” iti tantrasiddhānte ca chidrapañcakālaparatvasyoktatvāt,
kālacatuṣṭayapratipādanena niyatapañcakālaparāyaṇatvābhāvāt,
dvādaśavarṣam ārabhya ekavarṣaparyantaṃ parimitapañcakālaparatvasyoktatvāt dvādaśavarṣād ūrdhvaṃ pañcakālaparatvābhāvāc ca.
[51.21] tathā, mārkaṇḍeye
[51.22] “mahāniśā tu vijñeyā rātrer madhyaṃ dvitīyayoḥ /
[51.23] tasyāṃ snānaṃ na kurvīta samyag ācamanaṃ tathā //” [MarkaṇḍeyaP]
[52.1] ity ācamanasya mahāniśāyāṃ niṣedhāt.
[52.2] “yāmadvayaṃ śayānas tu brahmabhūyāya kalpate //“
 [52.3-4] iti dharmaśāstroktanidrākāle yogasyāyuktatvāc ca. yogakālasyārdharātrikatve svādhyāyakālād vyavahitatvena chidrapāñcakālikatvāpātāc 
[52.5-6] kālacatuṣtvāsyaivoktatvena abhigamanādiṣv ekasya lopasambhavena aniyatapañcakālaparasya pañcakālaparāyaṇaśabdābhilāpāsambhavāc ca.
[52.7] tathā:
[52.8] “kliśyantīha suṣuptānām indriyāṇi dravanti ca /
[52.9] aṅgāni samatāṃ yānti uttamāny adhamais saha //“
[52.10] iti dharmaśāstreṣu prātar ārabhya sāyaṅkālaparyantam eva karmācaraṇakālatvena pratipādanāt.
[52.11] tathā:
[52.12] “atyantamalinaḥ kāyo navacchidrasamanvitaḥ /
[52.13] sravaty eva divārātraṃ prātas snānaṃ viśodhanam //
[52.14] asnātvā nācaret karma japahomādi kiñcana /
[52.15] snātvādhikārī bhavati daive pitrye ca karmaṇi //“
[52.16-20] iti smṛteḥ snānāt pūrvaṃ tattvasṛṣṭer ayuktatvāc ca. pretaprāyasya saṃhṛtatattvasya
svāpayogyatāsambhavāc ca. tasmāt “abbhakṣo vāyubhakṣa” ityādiśabdavadavadhāraṇagarbhasya
pāñcakālikaśabdasya aniyataparimitapāñcakālikeṣu pāñcarātrikeṣu prayogāsaṃbhavād
aniyataparimitachidrapāñcakālikāḥ pāñcarātriṇo na niyatāchidrapañcakālaparāyaṇavaikhānasatulyā
bhavitum ahantīti siddham.
[devatāpūjakasāmānasya devalakatvam ity ākṣepaparihāraḥ]
[52.21] nanu:
[52.22] “yo devaṃ pūjayed vipro vittārthī vatsaratrayam /
[52.23] sa vai devalako nāma havyakavyabahiṣkṛtaḥ //“
[52.24-53.2] iti devatāpūjakasya devalakatvaṃ sambhavatīti cet - tad asat. sāmānyataḥ devatārādhanaṃ ye kurvanti te devalakā iti vā?
uta śrutismṛtītihāsapurāṇādiṣu mukhyādhikāritvena pratipāditā apīti vā?
. sāmānyataḥ devatārādhanaṃ ye kurvanti te iti cet - tarhi gṛhadevatāpūjakānām api devalakatvaprasaṅgaḥ. kiñca:
[vaikhānasānām devalakatvābhāvaḥ]
[53.3] “brahmacārī gṛhasthaś ca vipro vaikhānasas tathā /
[53.4] kurvanti nijakarmāṇi viṣṇum eva yajanti te //“
[53.5-11] iti sandhyopāsanādīnāṃ bhagavadārādhanarūpatvoktyā teṣāñ ca tyāgas sambhavati.
atas sāmānyataḥ iti vaktum ayuktam. śrutismṛtipurāṇādiṣu mukhyādhikāritvena pratipāditā
devalakāḥ iti cet - tad asat. “'agnir vai devānām avamo viṣṇuḥ paramas tadantareṇa sarvā anyā devatā';
iti brāhmaṇam. tasmād gṛhe paramaṃ viṣṇuṃ pratiṣṭhāpya sāyaṃ prātar homānte 'rcayati” iti vaikhānasasūtre,
“pravaḥ pāntam andhaso dhiyāyate maheśūrāya viṣṇave cārcata” iti ṛgbrāhmaṇam anusṛtya
viṣṇupradhānatayā “sa vā eṣa puruṣaḥ pañcadhā pañcātmā” ityādiśrutyuktaviṣṇvādipañcamūrtīnām
ārādhanasya pratipāditatvāt.
[53.12-13] āśvamedhike “kathaṃ tvam arcanīyo 'sī“tyādeḥ,
vṛddhamanau “vedāntavedibhir” ityādeś coktatvāt.
[53.14-15] evam eva pāñcarātraśaivaśilpajyautiṣādiṣu utkṛṣṭamukhyādhikāripratipādakānāṃ
vacanānāṃ vaiyarthyaprasaṅgāt tanmūlabhūtaśrutismṛtipurāṇādīnām aprāmāṇyaprasaṅgo duṣpariharaḥ.
[vaikhānasānām bhagavaddravyopabhogādau doṣābhāvaḥ]
[53.16-17] evaṃ ca pramāṇabhūteṣu śrutismṛtipurāṇādiṣu pratipāditānām ācārādīnāṃ tyāgaḥ prasajyet,
niṣphalatvāt. nanu paradravyoṇālayārcanaṃ kurvatāṃ devalakatvam iti cet na.
[53.18-19] śrutismṛtipurāṇādiṣu tattacchāstreṣu ca ālayārcakānāṃ mukhyādhikāritvena taddravyopabhogārhatvena ca pratipādanāt.
[53.20] yathā - marīciproktāyām ānandasaṃhitāyāṃ vikhanasotpattyādikaṃ pratipādya:
[53.21] “tathā tvadanujīvitve tvaddravyānubhave sati /
[53.22] yad bhaved doṣa utpanna iti cintākulo 'smy aham //” [ĀS 4.77]
[53.23] iti bhagavaddravyopajīvanadoṣabhīroḥ vikhanasaḥ bhagavantaṃ prati praśne -
[53.24] “athovāca hṛṣīkeśo bhīruṃ taṃ munisattamaṃ / [ĀS 4.78ab]
[53.25] vaikhānasānāṃ tad doṣo nāsti matkṛtakarmaṇām // [ĀS 4.83ab]
[54.1] maddravyaṃ havyakavyārthe dānābhyāgatapūjane / [ĀS 4.84cd]
[54.2] mukhyam evāstu bhavatāṃ sadā matkarma kurvatām // [Ā.S 4.85ab]
[vaikhānasānām bhagavadvigrahavikraye 'pi doṣābhāvaḥ]
[54.3] kim ebhir bahubhir vākyair anyat te kathayāmy aham // [ĀS 4.85cd]
[54.4] maddravyakṣetrabimbānām ālayānāṃ tathāpadi /
[54.5] vikrīṇanādikāryeṣu nāsti doṣo madājñayā // [ĀS 4.87]
[54.6] tasmād bhavān abhimatas sarvaṃ karma sadā kuru // [ĀS ]
[54.7] madīyadhanabhogena matkriyālopatas tava /
[54.8] maccharīratayā satyam apacāro na vidyate //” [ĀS 4.86]
[54.9] iti bhagavadvacanodāharaṇena bhagavaddravyopabhogādiṣu doṣābhāvaḥ pratipāditaḥ.
[54.10-14] atra “ahaṃ bhaktaparādhīno hy asvatantra iva dvija” ityādivacanānusāreṇārcakaparādhīnatāṃ darśayituṃ,
bhagavatprītiviṣayīkṛtānāṃ vaikhānasānāṃ taddravyopabhogādiṣu doṣagandho nāstīti
pratipādanāvasare “maddravyaṃ kṣetrabimbādī“tyādinā kaimutikanyāyam abhipretya bhagavadvigrahavikraye
kṛte 'pi doṣo nāstīty ucyate. tāvatā na tad abhipretam.
[54.15-16] nanv evam api devadravyopabhogadoṣas sāmānyataḥ mukhyāmukhyādhikāriṣu sarveṣv āpadyate eva iti cet na.
[māṃsabhakṣane narakapatanam]
[54.17] “ye bhakṣayanti māṃsāni sattvānāṃ jīvitaiṣiṇām /
[54.18] bhakṣyante te 'pi tais sarvair iti brahmābravīt svayam // [MBh 13.117.33]
[54.19] māṃ sa bhakṣayitām utra yasya māṃsam ihādmy aham /
[54.20] etan māṃsasya māṃsatvaṃ pravadanti manīṣiṇaḥ // [MBh 13.117.34]
[54.21] na hi māṃsaṃ tṛṇāt kaṣṭhād upalād vāpi jayate /
[54.22] hatvā jantuṃ bhaven māṃsaṃ tasmāt tat parivarjayet // [MBh 13.116.26]
[54.23] hantā caivānumantā ca viśas tā krayavikrayī /
[54.24] saṃskartā copakartā ca khādakaś cāṣṭa ghātukāḥ // [MBh 13.116.47]
[55.1] dhanena krāyako hanti khādakaś copabhogataḥ /
[55.2] ghātuko vadhabandhābhyām ity eṣa trividho vadhaḥ // [MBh 13.116.38]
[55.3] svamāṃsaṃ paramāṃsena yo vardhayitum icchati /
[55.4] nāradaḥ prāha dharmātmā narake sa vipacyate //” [MBh 13.117.10]
[kutracid dharmasyāpy adharmaṃ,
adharmasyāpi dharmatvañ ca]
[55.5-6] ityādi vacanaiḥ māṃsabhakṣaṇena narakapatanasmaraṇāt bhagavatprītyarthaṃ
kriyamāṇeṣu yajñeṣv api māṃsabhakṣaṇasattvāt yājñikānām api narakapatanaṃ sambhavatīti
yāgasyāpi tyāgaprasaṅgāt.
[55.7] “tasmāc chāstraṃ pramāṇaṃ te kāryākāryavyavasthitau /
[55.8] jñātvā śāstravidhānoktaṃ karma kartum ihārhasi //” [MBh 6.38.24]
[55.9-12] iti bhagavadvacanāt śāstroktānāṃ karmaṇāṃ doṣo nāstīti cet. “maddravyopabhogādau
doṣo nāstī“ti bhagavatā pratipāditvāt prakṛte 'pi doṣo nāsty eva. “vacanāt pravṛttir
vacanān nivṛttir” iti khalu śiṣṭoktiḥ. evaṃ kutracid dharmo 'dharmaḥ adharmaś ca dharmo bhavati.
[55.13] yathā
[55.14] “ukte 'nṛte bhavet kiñcit prāṇināṃ prāṇarakṣaṇam /
[55.15] anṛtaṃ tatra satyaṃ syāt satyam atrānṛtaṃ bhavet //
[55.16] kāminīṣu vivāheṣu gavāṃ pīḍāsu bādhane /
[55.17] brāhmaṇābhyavapattau ca śapathe nāsti pātakam //“
[55.18-19] “yadbrāhmaṇaś cābrāhmaṇaś ca praśnam eyātāṃ brāhmaṇāyādhibrūyāt yadbrāhmaṇāyādhyātmane
'dhyāha yad brāhmaṇaṃ parāhātmānaṃ parāha tasmād brāhmaṇo na parocyaḥ” ity śrutiś ca.
[55.20-21] śrautasūtre ca:
“sarva evam abhivādayanti nābhivādayati na juhoty anyatra somāṅgebhyaḥ” ityādi pratipādyate.
[55.22] “sarvasvaharaṇe bhāryāveśyayoḥ (?)
prāṇasaṃśaye /
[55.23] godvijārthe vivāde ca śapathe nāsti pātakam //“
[55.24] ityādi smṛtiś ca.
[55.25] evaṃ ca śāstroktaprakāreṇa bhagavadarcanaṃ kurvatāṃ taddravyopabhoge na doṣaḥ.
[devalakatvalakṣaṇavicāraḥ]
[56.1-2] kiñca - kiṃ devalakatvaṃ jātiparam,
uta karmaparam?
jātiparam iti vaktuṃ na śakyate. tathānuktatvāt. icchayā kalpitum aśakyatvāc ca.
[avihitakarmakartṛtvam eva devalakatvam]
[56.3-4] atha karmaparam iti cet. vihitakarmaparam,
uta avihitakarmaparam?
vihitakarmaparam iti vaktum aśakyam - śrutismṛtītihāsasūtrapurāṇādīnām apramāṇyaprasaṅgāt.
[56.5] vihitadharmaparatvenānuktatvāt.
[56.6] “śrutismṛtī mamaivājñā yas tām ullaṅghya vartate /
[56.7] ājñāc chedī mama drohī madbhakto 'pi na vaiṣṇavaḥ //“
[paradravyakṛtasyāpy ārādhanasya nirdoṣatvam]
[56.8] iti bhagavadājñābhaṅgadoṣāc ca. evaṃ ca avihitakarmaparam iti hi pariśiṣyate.
[56.9-10] nanu - paradravyeṇa kṛtaṃ bhagavadārādhanaṃ kratuvat parārtham eva bhavatīti cet maivam.
[56.11] “anyadharmaparo vipro bhraṣṭo gacchaty adhogatim /
[56.12] matkarmanirato vipro nādhaḥ patati kutracit //“
[56.13] iti bhagavadvacanāt.
[56.14] purāṇāntare:
“svasminn arpitamātreṇa yena kenāpi karmaṇā /
[56.15] tuṣṭo dadāti svapadam aho vatsalatā hareḥ //” iti.
[56.16] kiñca:
[dakṣiṇāpratigrahe doṣābhavaḥ]
[56.17] “ekaviṃśatiniṣkantu dadyād ācāryadakṣiṇām /
[56.18] ṛtvijān tu tadardhaṃ syāt tadardham itarasya ca //“
[56.19] iti dakṣiṇādānaṃ pratipādyate.
[56.20] nanu - “pratigraheṇa viprasya brāhmaṃ tejo vinaśyati //
” iti manuvacanāt [ManuDhŚ 4.186cd]
[56.21-25] “pratigraheṇa tejo hi viprāṇāṃ śāmyate” ity ānuśāsanikavacanāc ca pratigraheṇa
brahmatejonāśanaṃ smaryate. śrūyate pratigrahe prāyaścittam api. “yo yājayati prati
vā gṛhṇāti yājayitvā pratigṛhya vānaśnaṃs tris svādhyāyam adhīyīta trirātraṃ sāvitrīṃ
gāyatrīm anvatirecayati varo dakṣiṇā vareṇaiva varaṃ spṛṇoty ātmā hi varaḥ” iti.
[56.25] ataḥ pratigrahe doṣo 'stīti cet - na.
[harismaraṇasya mokṣapradatvam]
[57.1] “trāyante khalu nātyantam anyadharmās svanuṣṭitāḥ /
[57.2] api matkarma viguṇaṃ trāyate mahato bhayāt //
[57.3] merumandaramātro 'pi rāśiḥ pāpasya karmaṇaḥ /
[57.4] keśavaṃ vaidyam āsādya ab hier noch Telugu vergleichendurvyādhir iva naśyati //
[57.5] nidhisthānaṃ khanan dveṣāt mṛdarthaṃ vāpnuyān nidhim /
[57.6] ajñaḥ kāmāc ca doṣāc ca smṛtvaivaṃ mokṣabhāktathā //
[57.7] dveṣiṇā vāprayatnena kṣipto 'gniḥ kakṣamādahet /
[57.8] katham abhyarcito viṣṇuḥ na dahet sarvakilbiṣam //
[57.9] yathājño vajrakāyas syāt spardhann api sudhāṃ piban /
[57.10] evaṃ viruddhabhāvo 'pi mucyaty eva hariṃ smaran //” iti
[57.11] nāradīye: “kṛtāpi dambhahāsyādyair yat sevā tārayej janān /
[57.12] viphalā nānyakarmeva kṛpāluḥ ko 'nvataḥ param // [NāradaP.]
[57.13] hāsyānādaramāyābhir api bhaktiḥ kṛtā tvayi /
[57.14] nṛṇāṃ dadātīndrapadaṃ sāttvikānāṃ kim ucyate // [NāradaP]
[57.15] vastusvabhāva evaiṣa yanmokṣāya harismṛtiḥ /
[57.16] pūṣeva dhyāntanāśāya śśītaśāntyai yathānalaḥ // [NāradaP.]
[57.17] saiṣā harismṛtiṛ daityaṃ krodhād api kṛtā satī /
[57.18] ānayet sadgatiṃ vipraṃ sānugaṃ kimu varṇyate // [NāradaP.]
[57.19] yathāmṛtārthaṃ yatatāṃ surāṇām abdhimanthane /
[57.20] pārijātādikāny āsan phalāny aprārthitāny api // [NāradaP.]
[57.21] evaṃ mokṣaikacittānāṃ yatatām īśasaṃsmṛtau /
[57.22] bhavanti siddhayo divyāḥ puṇya puṇyānubandhi yat //
” ityādi [NāradaP]
[57.23] tatraiva: “surātithyarcanakṛte gurubhṛtyartham eva ca /
[57.24] sarvataḥ pratigṛhṇīyāt na tu duṣyet svayaṃ tataḥ //” [NāradaP]
[58.1-2] iti ca smaraṇāt. ataḥ śāstroktamārgeṇa bhagavadyajanavidhau pravṛttānāṃ tattatkarmasu dakṣiṇāpratigrahe kṛte 'pi na doṣaḥ.
[ālayārcanāyāḥ mahābhāratādisaṃmatatvam]
[58.3] gṛhārcanāvyatirekeṇālayārcanā bhāratādiṣu pratipāditā dṛśyate. yathā -
[58.4] mahābhārate āśvamedhike “kathaṃ tvam arcanīyo 'sī“ty ādi. [MBh 14 App. 4.1652pr]
[58.5] viṣṇudharmottare ṣaṣṭhe 'dhyāye:
[58.6] “yas tu devagṛhasyārthaṃ prākāraṃ parikalpayet /
[58.7] sa tu svargaṃ samāsadya vimānādhipatir bhavet //
[Viṣṇudharmottara.P ]
[58.8] yas tu devālayasyāgre śilādārubhir eva vā /
[58.9] karoti toraṇaṃ ramyaṃ sa tu svargādhipo bhavet //
[Viṣṇudharmottara.P ]
[58.10] yas tu devālayaṃ viṣṇor dāruśailamṛdā tathā /
[58.11] iṣṭakākalpitaṃ vāpi kuryāt tasya phalaṃ bahu //
[Viṣṇudharmottara.P ]
[58.12] ahanyahany aśvamedha- sahasrāṇi karoti yaḥ /
[58.13] prāpnoti maṇḍapaṃ viṣṇoḥ yaḥ kārayati mānavaḥ //
[Viṣṇudharmottara.P ]
[58.14] keśavasya sa tallokam akṣayyaṃ pratipadyate /
[58.15] pratimārthaṃ mahāviṣṇos sādhayed uttamāṃ śilām //
[ViṣṇudharmottaraP ]
[58.16] ṣaṣṭirvarṣasahasrāṇi svargaloke mahīyate //
” iti. [ViṣṇudharmottaraP ]
 [58.17-19] eteṣāṃ ca prākāratoraṇamaṇḍapavigrahaśilādīṇāṃ gṛhadevatāsvasaṃbhavaḥ śrīvaikhānasasaṃhitāsu pratipāditaḥ. prasaṅgād arcakamahimādīha 
[arcakamāhātmyam]
[58.20] bṛhannāradīye:
“sa kadācin mahāpāpo jantūnāmantakopamaḥ //
” [BṛhannāradaP]
[58.21] ity ārabhya
[58.22] “tasyopavanamadhyasthaṃ ramyaṃ keśavamandiram /
[58.23] chāditaṃ hemakavacaiḥ dṛṣṭvā vyādho mudā yayau //
[BṛhannāradaP]
[58.24] harāmy atra suvarṇāni bahūnīti sa niścitaḥ /
[58.25] jagāma viṣṇubhavanaṃ kīnāśaś cauryalolupaḥ //
[BṛhannāradaP] @------ @------
[59.1] tatrāpaśyad dvijavaraṃ śāntaṃ tattvārthakovidam /
[59.2] paricaryāparaṃ viṣṇor udaṅkaṃ tapasāṃ nidhim //
[BṛhannāradaP]
[59.3] ekāntinaṃ dayāluñ ca nisspṛhaṃ dhyānalolupam /
[59.4] dṛṣṭvā taṃ lubdhako mene svakāryasyāntarāyinam //
[BṛhannāradaP]
[59.5] devasya dravyajātan tu samādātumanā niśi //
” [BṛhannāradaP]
[59.6-7] ityādināpṛthagālayārcakasadbhāvādikaṃ uktvā svakāryāntarāya bhūtārcakahiṃsāyāṃ pravṛttasya tasya maraṇam api pratipādya.
[viṣṇupādodakamāhātmyam]
[59.8] “udaṅkaḥ patitaṃ prekṣya lubdhakantu dayāparaḥ /
[59.9] viṣṇupādodakenainam abhyaṣiñ canmahāmuniḥ //
[59.10] haripādodakas parśāl lubdhako vītakalmaṣaḥ /
[59.11] divyaṃ vimānamāruhya munim enam athābravīt //“
[59.12] iti bhagavatpādodakamāhātmyaṃ ca pratipāditam.
[59.13] tatraiva - yajñadhvajavītihotrasaṃvāde:
[ālaye dīpasthāpanādeḥ phalam]
[59.14] “sa kadācit tu kāmāndho rantukāmaḥ parastriyam /
[59.15] śūnyaṃ pūjādibhir viṣṇor mandiraṃ prāptavān niśi //
[59.16] tatra kāmopabhogārthaṃ śayituṃ tena kāminā /
[59.17] svavastraprāntato brahman kṛtaṃ taddeśamārjanam //
[59.18] yāvantaḥ pāṃsukaṇikāḥ tena sammārjitās tadā /
[59.19] tāvaj janmakṛtaṃ pāpaṃ tadaiva kṣayam āgatam //
[59.20] pradīpaḥ sthāpitas tatra suratārthaṃ dvijottama /
[59.21] tenāpi tasya duṣkarma niśśeṣaṃ kṣayam āgatam //
[59.22] avaśenāpi yatkarma kṛtvemāṃ siddhim āgataḥ /
[59.23] bhaktimadbhiḥ praśāntaiś ca kiṃ punas samyagarcanāt //
[ālayapradakṣiṇaphalam]
[60.1] tasmāc chruṇuta viprendrāḥ devo nārāyaṇo 'vyayaḥ /
[60.2] jñānato 'jñānato vāpi pūjakānāṃ vimuktidaḥ //“
[60.3] tathā tatraiva - indrasudharmasaṃvāde:
[60.4] “ahamāsaṃ purā śakra gṛdhraḥ pāpāvaśeṣataḥ /
[60.5] sthitaś ca bhūmibhāge vai amedhyāmiṣabhojanaḥ //
[60.6] ekadāhaṃ viṣṇugṛhe prākāre saṃsthitaḥ prabhoḥ /
[60.7] patito vyādhaśastreṇa sāyaṃ viṣṇugṛhaṃ gate //
[60.8] mayi kaṇṭhagataprāṇe kaścit śvā māṃsalolupaḥ /
[60.9] jagraha māṃ svavaktreṇa śvabhir anyair abhidrutaḥ //
[60.10] gataḥ pradakṣiṇākāraṃ viṣṇos tanmandiraṃ prabhoḥ /
[60.11] tenaiva tuṣṭim āpannaḥ antarātmā jaganmayaḥ //
[60.12] mama cāpi śunaś cāpi dattavān paramaṃ padam /
[60.13] pradakṣiṇākāratabis hier noch Telugu vergleichenyā gatasya sadṛśaṃ phalam //
[60.14] samprāptaṃ tu mayā śakra kiṃ punas samyag arcanāt /
[60.15] ye 'rcayanti sadā bhaktyā nārāyaṇam anāmayam /
[60.16] tān arcayanti vibudhā brahmādyā devatāgaṇāḥ //” iti
[amedhyāni pañca]
[60.17] evam āśvamedhike:
“loke trīṇy apavitrāṇi pañcāmedhyāni bhārata / [MBh 13, App. 4.3249]
[60.18] śvā ca śūdraś śvapākaś ca tryapavitrāṇi pāṇḍava / [MBh 13, App. 4.3250]
[60.19] devalaḥ kukkuṭo yūpaḥ udakyā vṛṣalīpatiḥ //” [MBh 13, App. 4.3251]
[60.20] pañcamedhyāni iti.
[bhagavatpūjādyanadhikāriṇaḥ]
[60.21] śrīvaikhānase:
“sūtādipratilomāś ca pāṣaṇḍāḥ patitās tathā /
[60.22] nāstikā bhinnamaryādās tathā vedavidūṣakāḥ //
[60.23] pāparogayutāś caiva tathaiva gurunindakā /
[60.24] arcanaṃ devadevasya havirdānañ ca vīkṣitum /
[61.1] nārhanti tasmāt kurvīta dvāraṃ yavanikāvṛtam //“
[61.2-3] iti pratipādanāt bhagavadarcanadarśanādiṣu yogyatārahitānāṃ nikṛṣṭānāṃ (devalakānāṃ)
autkṛṣṭyaṃ na sambhavati.
[advārakabhagavadyājinām utkṛṣṭatvam]
[61.4-6] śrutismṛtipurāṇādiṣūktaprakāreṇa kalpasūtre yeṣām advārakabhagavadyajanādhikāro vidhīyate te utkṛṣṭā jñeyāḥ. yathā śrutiḥ:
“yathā kratur asmin loke bhavati tathetaḥ pretya bhavati” iti.
[61.7] smṛtiś ca: “vedoktenaiva bhārgeṇa sarvabhūtahṛdi sthitam /
[61.8] mām arcayanti ye bhaktās sāyujyaṃ yānti te mama //
[61.9] tasmād yāvaj jano jīvet tāvat sampūjayed dharim /
[61.10] pāpair na lipyate martyo harimandiram āpnuyāt //
[61.11] jagat pavitrās te nityaṃ viṣṇum abhyarcayanti ye /
[61.12] durvṛttā vā suvṛttā vā pūjanīyā viśeṣataḥ //“
[vaikhānasānāṃ bhagavatprītipātratvam]
[61.13-16] vyāsenapi ānuśāsanike (90. adhyāye)
pātrakathanāvasare devalakānām apātratāṃ satkarmaniṣṭhānāṃ pātratāñ ca pratipādya
svavacanadṛḍhīkaraṇārthaṃ “vaikhānasā vā ṛṣaya indrasya priyā āsan” iti bhagavatprītiviṣayāṇāṃ
vaikhānasānāṃ vacanam api śrūyate iti pratipāditam. yathā:
[61.17] “ṛṣīṇāṃ samayaṃ nityaṃ ye rakṣanti yudhiṣṭhira /
[61.18] niścitāḥ sarvadharmajñās tān devā brāhmaṇān viduḥ // [MB.h 13.9.42]
[61.19] svādhyāyaniṣṭhā ṛṣayo jñānaniṣṭhās tathaiva ca /
[61.20] taponiṣṭhāś ca boddhavyāḥ karmaniṣṭhāś ca bhārata // [MBh 13.9.43]
[61.21] kavyāni jñānaniṣṭhebhyaḥ pratiṣṭhāpyāni bhārata /
[61.22] tatra ye brāhmaṇān ke cin na ca nindanti te varāḥ // [MBh 13.9.44]
[61.23] ye tu nindanti jalpeṣu na tāñ śrāddheṣu bhojayet /
[61.24] brāhmaṇā ninditā rājan hanyus tripuruṣaṃ kulam // [MBh 13.9.45]
[62.1] vaikhānasānāṃ vacanam ṛṣīṇāṃ śrūyate nṛpa /
[62.2] dūrād eva parīkṣeta brāhmaṇān vedapāragān /
[62.3] priyo vā yadi vā dveṣyaḥ teṣu tac chrāddham āvapet // [MBh 13.9.46]
[62.4] yaḥ sahasraṃ sahasrāṇāṃ bhojayed anṛcāṃ naraḥ /
[62.5] ekas tān mantravit pūtaḥ sarvān arhati bhārata //” [MBh 13.9.47]
[aṣṭākṣarādimantrajapaniṣṭhānāṃ mahimā]
[62.6-7] evaṃ aṣṭākṣara dvādaśākṣara puruṣasūktādimantrajapaniṣṭhānāṃ darśanena brahmahā 'pi śuddhyatīti purāṇoktam. yathā:
[62.8] padmapurāṇe:
“sāṅgaṃ samantraṃ sanyāsaṃ sarṣicchandodhidaivatam /
[62.9] sadīkṣāvidhi sadhyānaṃ sayantraṃ dvādaśākṣaram // [Padma.P ]
[62.10] sāṣṭākṣarañ ca mantreśaṃ ye japanti narottamāḥ /
[62.11] tān dṛṣṭvā brahmahā śuddhyet kiṃ punar vaiṣṇavas svayam //” iti [PadmaP ]
[62.12-14] śruyate 'pi. “yo ha vai nārāyaṇasyāṣṭākṣaraṃ padam adhyeti anupabravas
sarvam āyur eti vindate prājāpatyaṃ rāyaspoṣaṃ gaupatyaṃ tato 'mṛtatvam aśnute tato
'mṛtatvam aśnuta iti“.
[62.15] śrīpāñcarātre kapiñjalasaṃhitāyām:
[62.16] “yājanādhyāpanayutaḥ śiṣyānugrahakārakaḥ /
[62.17] ācārya iti vijñeyo mantratantraparāyaṇaḥ // [KapiñjalaS]
[62.18] āśrame vā vane vā 'pi sa vaikhānasa ucyate /
[62.19] grāmyadharmāṇi sarvāṇi varjayed vanavāsakaḥ //
” iti. [KapiñjalaS]
[62.20] yamasmṛtau:
“yo 'nucānaṃ dvijaṃ martyo hatavān arthalobhataḥ /
[62.21] sa vadet pauruṣaṃ sūktaṃ jalasthaś cintayed dharim //“
[62.22-24] iti kevalāṣṭākṣaramantrajapaniṣṭhānām apy evaṃ vidhāḥ prabhāvāḥ śrūyanta
iti cet śrutismṛtivihitais tair eva mantraiḥ advārakabhagavadarcane mukhyādikāriṇāṃ
vaikhānasānāṃ kaimutikanyāyasiddham autkṛṣṭyaṃ kenāpodituṃ śakyam.
[devalakanirūpaṇam]
[63.1-3] kiñca - yathā vaikhānasānām utpattyādikaṃ śrutismṛtipurāṇādiṣu viśeṣeṇa
pratipāditaṃ tathā itareṣāṃ viśeṣeṇa pratipāditañ cet tadā vaikhānasasāmyam itareṣāṃ
syāt. tathā na dṛśyate hi.
[63.4] atha vastuto devalakā nirūpyante.
[63.5] vaikhānase:
“avaikhānasavipro yaḥ pūjayed ālaye harim /
[63.6] sa vai devalako nāma havyakavyabahiṣkṛtaḥ //
[63.7] vaikhānasakule jātaḥ pāñcarātreṇa dīkṣitaḥ /
[63.8] na dīkṣito na sañjāto (?)
lobhān mohān madarcanam /
[63.9] kuryāc cet tu viśeṣeṇa bhaved devalakas to saḥ //“
[devalakatraividyam]
[63.10] pāñcarātre saṃkarṣaṇasaṃhitāyām:
“karmadevalakāḥ kecit kalpadevalakāḥ pare /
[63.11] śuddhadevalakāś cānye tridhā devalakāḥ smṛtāḥ //
[Saṅkarṣaṇasaṃhitā.]
[karmadevalakalakṣaṇam]
[63.12] arthārthī kālanirdeśī yo devaṃ pūjayet sa hi /
[63.13] karmadevalako nāma sarvakarmabahiṣkṛtaḥ //
[Saṅkarṣaṇasaṃhitā.]
[63.14] pāñcarātravidhānajño dīkṣāvirahito 'rcakaḥ /
[63.15] caturvedādhikāro 'pi kalpadevalakaḥ smṛtaḥ //
[Saṅkarṣaṇasaṃhitā.]
[63.16] āgamoktavidhānajño bhadrakālyupajīvakaḥ /
[63.17] śuddhadevalakaḥ proktaḥ sarvakarmabahiṣkṛtaḥ //
[Saṅkarṣaṇasaṃhitā.]
[63.18] ārṣoktena vidhānena devalatvaṃ na vidyate /
[63.19] tasmāt sarvaprayatnena vaidikenaiva pūjayet //
” iti [Saṅkarṣaṇasaṃhitā]
[63.20] śivaśekharatantre - rudraḥ:
[63.21] “atha devalakān vakṣye śṛṇu devi samāhitā /
[63.22] karmadevalakāḥ kecit kalpadevalakāḥ pare //
[Śivaśekharatantra]
[63.23] śuddhadevalakās tv anye tridhā devalakāsmṛtāḥ /
[63.24] anyasūtroktamārgeṇa yas saṃvatsarapūjakaḥ //
[Śivaśekharatantra]
[kalpadevalakalakṣaṇam]
[64.1] adīkṣitaḥ svayaṃ tantre karmadevalakas tu saḥ /
[64.2] anenaiva prakāreṇa vatsaratryapūjakaḥ /
[64.3] kalpadevalakaḥ proktaḥ sa vai śailasute dhruvam //
[Śivaśekharatantra]
[śuddhadevalakalakṣaṇam]
[64.4] ananujñātam ācāryāt āgamaṃ śuśruve ca yaḥ /
[64.5] śīlataḥ tasya śiṣyaś ca śuddhadevalakāv ubhau //
[Śivaśekharatantra]
[trividhasyāpi devalakatvasya rudrādiviṣayakatā]
[64.6] tridhā devalakatvaṃ tu na viṣṇuviṣaye kvacit /
[64.7] rudrakālyādiviṣayam etad āgamasaṃmatam //
” iti [Śivaśekharatantra]
[64.8] smṛtyantare:
“śarvaṃ sūryaṃ tathā candraṃ durgādī rudradevatāḥ /
[64.9] yo 'rcayet paṇapūrvaṃ saḥ sadyaḥ patati mānavaḥ //
[64.10] durgā ca bhadrakālī ca buddhaś ca kṣetrapālakaḥ /
[64.11] pañcapūjā ca ity ete pañcadevalakāḥ smṛtāḥ //
[64.12] ādityam ambikāṃ viṣṇuṃ gaṇanāthaṃ maheśvaram /
[64.13] gṛhe pūjā ca ity ete pañcadevalakāḥ smṛtāḥ (?) //” iti
[64.14] viṣṇudharmottare:
“caṇḍikāyāś ca durgāyā jyeṣṭāyā bhairavasya ca /
[64.15] rudrasya pūjakā ye vai te vai devalakāḥ smṛtāḥ //
” iti [ViṣṇudharmottaraP ]
[64.16] viṣṇu: “devārcanaparo yo 'pi parārthaṃ vittakāṅkṣayā /
[64.17] caturvedadharo vipraḥ sa caṇḍālasamo bhaved //” iti [ViṣṇuP ]
[64.18-19] evam ebhir vacanaiḥ śāstrānanumatamārgeṇa pūjakānāṃ devatāntarapūjakānām eva ca devalakatvaṃ siddhyatīti sphuṭam avagamyate.
[64.20] kiñca: “vṛṣo dharmas samākhyataḥ tasya yaḥ kurute layam /
[64.21] vṛṣalaṃ taṃ vidur devā nikṛṣṭaṃ śvapacād api //“
[devalakaśabdanirvacanam]
[64.22-65.2] iti vṛṣalaśabdo yathā vedaśāstroktamārgalayakārake vyutpāditaḥ,
tathā devalakśabdo 'pi “div krīḍāvijigīṣāvyavahāradyutistutimodamadasvapnakāntigatiṣv”
iti dhātvarthānusāreṇa gatyaparaparyāyamārgārthakadivdhātughaṭitassan vedoktamārgalayaprāpake
vyutpādayituṃ śakyate iti tatpratīpeṣu vedamārgapratiṣṭhāpakeṣu vaikhānaseṣu na sarvātmanā
pravartate. tathā ca:
[65.3] hārītaḥ: “vaikhānasās tu ye viprā haripūjanatatparāḥ /
[65.4] na te devalakāḥ proktā viṣṇupādābjasaṃśrayāt //
” iti [Vṛddhahārīta 8.78]
[vaikhānasānaṃ devalakaśabdavācyatvābhāvaḥ]
[65.5] smṛtyarthasāre:
atri:
“vaidikenaiva vidhinā dambhalobhavivarjitaḥ /
[65.6] pūjayed bhaktito viṣṇuṃ sa hi devalako na vai //” iti
[65.7-8] anyathā śrutyuktamārgeṇālayārcakānām api devalakatve tādṛśālayārcanapratipādakānāṃ śrutismṛtipurāṇādivacanānāṃ vyarthatā syāt.
 [65.9-10] nanu - ajñānataḥ kṛtam api bhagavadārādhanam apavargapradañ cet. vinā śāstraṃ anadhikāriṇāpi kṛtaṃ tatapavargapradaṃ kiṃ na syād  #
iti cet. na. bhagavadājñābhaṅgāpatteḥ. 
[65.11] yathoktaṃ bhagavatā:
“yaś śāstravidhim utsṛjya vartate kāmakārataḥ /
[65.12] na sa siddhim avāpnoti na sukhaṃ na parāṃ gatim //” iti [MBh 6.38.23]
[65.13] “śrutismṛtī mamaivājñā yas tām ullaṅghya vartate /
[65.14] ājñācchedī mama drohī madbhakto 'pi na vaiṣṇavaḥ //” iti
[65.15] “mama cāpi priyaṃ viṣṇor devadevasya śārṅgiṇaḥ /
[65.16] mānuṣo vaidikācāraṃ manasā 'pi na laṅghayet //” iti
[65.17-18] ataḥ anadhikāriṇā kṛtaṃ śāstrāsammatam iti tantroktaprakāreṇa kṛtam api tat nāpavargapradam.
[65.19] nanu: “brāhmaṇaiḥ kṣatriyaiḥ vaiśyaiḥ śūdraiś ca kṛtalakṣaṇaiḥ /
[65.20] arcanīyaś ca sevyaś ca pūjanīyaś ca mādhavaḥ /
[65.21] sāttvataṃ vidhim āsthāya gītaḥ saṅgarṣaṇena yaḥ //“
[tantrānusāripūjāyāḥ apavargapradatvābhāvaḥ]
 [65.22-24] iti śūdrādīnām api pāñcarātroktamārgeṇārcane adhikāre siddhe kathaṃ tāntrikoktaprakāreṇārcanaṃ kurvataḥ brāhmaṇādeḥ (anadhikāriṇaḥ) 
tat apavargapradaṃ na bhavatīty ucyata iti ced ucyate.
[caturvidhatantreṣu ekatra dīkṣitasya tantrāntare 'nadhikāraḥ]
[66.1] “prathamaṃ mantrasiddhāntaṃ dvitīyañ cāgamāhvayam /
[PādmaS caryāpāda 19.112cd]
[66.2] tṛtīyaṃ tantrasiddhāntaṃ tantrāntaramataḥ param //
” [PādmaS caryāpāda 19.113ab]
[66.3] iti caturvidheṣu siddhānteṣu
[66.4] “ekatra dīkṣitas tantre siddhānte vā dvijottama /
[66.5] kriyāṃ na kuryād anyatra karṣaṇādi caturmukha //
[Pādma.S caryāpāda 19.131]
[66.6] ācāryakam athārtvijyaṃ pūjāñ ca madhuvidviṣaḥ /
[66.7] mantre deve ca siddhānte tad evāsya hi yujyate //
” [PādmaS caryāpāda 19.132]
[66.8] iti caturvidhatantreṣu ekatra dīkṣitasya tantrāntare praveśayogyatābhāvasya pratipādanāt.
[66.9] “ekagotrasamutpannaṃ pañcagotraṃ pṛthak pṛthak /
ity ārabhya
[66.10] sūtraṃ kātyāyanaṃ śākhāṃ yājuṣaṃ śuklam eva ca //
[66.11] aupagāyanaśāṇḍilyau bhāradvājo 'tha gautamaḥ /
[66.12] mauñjāyanis tu pañcaite pāñcarātrādhikāriṇaḥ //“
[66.13] ity adhikāribhedasya vidhīyamānatvāt.
[āpastambādisūtrasaṃskṛtasya pāñcarātroktasaṃskārayogyatābhāvaḥ]
[66.14] “caturṇām api varṇānām itareṣāñ ca tadbhuvām /
[66.15] dīkṣā samaiva sarveṣām ācāras tantravartmanā //
” [PādmaS caryāpāda 21.55]
[tantroktaprakāreṇa dīkṣitānām eva tantroktārcanāyām adhikāraḥ]
 [66.16-18] ityāpastambādisūtraiḥ saṃskṛtasya pāñcarātroktamārgeṇa niṣekādisaṃskārayogyatābhavakathanāt. tāntrikoktaprakāreṇa dīkṣitānām eva  #
tantroktārcanāyām adhikāritva sambhavāt. 
[paradharmānuṣṭhātuḥ patitatvādi]
[66.19] “svasūtre vartamāne tu parasūtreṇa vartate /
[66.20] apramāṇam ṛṣiṃ kṛtvā so 'ndhe tamasi majjati //“
[66.21] “svakīyadharmam utsṛjya paradharmaṃ ya āśrayet /
[66.22] patitas sa bhaved āśu sadya eva na saṃśayaḥ //“
[66.23] “svasūtrasya parityāgāt parasūtrasamāśrayāt /
[66.24] sadyaḥ patati vai vipro na vedasya samāśraye //“
[67.1] “śākhāṃ śikhāṃ tathā puṇḍraṃ samayācāram eva ca /
[67.2] pūrvair ācaritaṃ kuryād anyathā patito bhavet //“
[67.3] “yas svaśākhāṃ parityajya paraśākhāsu vartate /
[67.4] śākhāraṇḍas sa vijñeyas sarvakarmabahiṣkṛtaḥ //” [ĀS 4.59]
[67.5] “yas svadharmaṃ parityajya paradharmaṃ niṣevate /
[67.6] pāṣaṇḍinaṃ tam āhur vai nikṛṣṭaṃ śvapacād api //” iti.
[67.7] bhagavān: “śreyān svadharmo viguṇaḥ paradharmāt svanuṣṭhitāt /
[67.8] svadharme nidhanaṃ śreyaḥ paradharmo bhayāvahaḥ //” iti. [MBh 6.25.35]
[67.9] vyāsa: “svadharmaṃ yas samutsṛjya paradharmaṃ samāśrayet /
[67.10] anāpadi sa vidvadbhiḥ patitaḥ parikīrtitaḥ //“
[67.11-12] ityādibhiś ca vacanaiḥ paradharmānuṣṭhātuḥ patitatvādismaraṇāc ca anyasūtroktaprakāreṇa
tāntrikoktena mārgeṇa vā bāhmaṇādibhir api anadhikāribhiḥ bhagavadārādhanaṃ kartuṃ na śakyate.
[śūdrasya pūjāyām anadhikāraḥ]
[67.13] tarhi “brāhmaṇaiḥ kṣatriyair vaiśyaiḥ” ityādi bhāratavacanasya kā gatir iti cet - ucyate.
[67.14] mādhavāḥ: mukhyatvena advārakabhagavadyajanādhikāritvena nirūpitaiḥ brāhmaṇaiḥ pūjanīyaḥ.
[67.15-16] itaraiḥ kṣatriyair vaiśyaiś cārcanīyaḥ. śūdraiḥ strībhiś ca yathārham ijyas sevyaś ca iti tasya vacanasyārthaḥ.
[67.17] “... śūdraiḥ strībhis tathetaraiḥ /
[67.18] yathārham ijyas sevyaś ca nityaṃ sarveśvaro hariḥ //“
[67.19-22] iti bhāradvājavacanāt “arghyāntam arcanaṃ proktaṃ havirantañ ca pūjanam //
” ity arcanapūjanayoḥ bhinnārthakatvapratipādanāt,
sarvair ekarītyā pūjane 'bhimate ekapadasyaiva paryāptatvāt itarayoḥ padayor vaiyarthyāpātāc
ca. anyathā śūdrasyāpi pūjārcanādiṣv adhikārāṅgīkāre śrutismṛtisūtrapurāṇādivirodho bhavet.
 [67.23-25] śūdrasyānadhikārapratipādakāni vacanāni caitāni. śruti “tasmāc chūdro yajñe 'navakḷptaḥ. sa hi devatā anvasṛjata tasmāc chūdro bahupaśur  #
ayajñīyo daiva” iti. 
[68.1] smṛti: “japas tapas tīrthasevā pravrajyā mantrasādhanam /
[68.2] devatārādhanañ caiva strīśūdrapatitāni ṣaṭ //” iti
[śūdrasyadvijaśuśrūṣaiva dharmaḥ]
[68.3] śrībhāgavate:
“śuśrūṣaṇaṃ dvijagavāṃ devānāñ cāpy amāyayā /
[68.4] tatra labdhena santoṣaḥ śūdraprakṛtayas tv imāḥ //
” iti [BhāgavataP 11.17.19]
[68.5] manau: “brāhmaṇasya tapo jñānaṃ tapaḥ kṣatrasya rakṣaṇam /
[68.6] vaiśyasya tu tapo vārtā tapaś śūdrasya sevanam //” iti [ManuDhŚ 11.235]
[68.7] anyatra: “yadi śūdras tapaḥ kuryād vedadṛṣṭena vartmanā /
[68.8] iha cāsya parikleśaḥ pretya cāsyāśubhā gatiḥ //” iti.
[68.9-11] kimarthaṃ śūdrasya dvijaśuśrūṣā sarvadā abhihiteti cet - ucyate. janmāntarīyakarmavaśāt
jananakāle 'pi tamoguṇair abhibhūtasya tasya śūdrasya tamonirasanārthaṃ dvijaśuśrūṣaṇaṃ brahmaṇā prayuktam.
[68.12] āśvamedhike:
“udite savitar yasya kriyāyuktasya dhīmataḥ / [MBh 14, App. 4.1690]
[68.13] caturvedadharasyāpi dehe ṣaḍvṛṣalāḥ sthitāḥ // [MBh 14, App. 4.1691]
[68.14] kṣatriye sapta vijñeyā vaiśye tv aṣṭau prakīrtitāḥ / [MBh 14, App. 4.1692]
[68.15] niyatāḥ pāṇḍavaśreṣṭha śūdre 'ṣṭāviṃśatiḥ khalu //
” ity ārabhya [MBh 14, App. 4.1693]
[68.16] “rāgadveṣau ca mohaś ca pāruṣyañ ca nṛśaṃsatā / [MBh 14, App. 4.3340]
[68.17] śāṭhyañ ca dīrghavairañ ca atimānamanārjavam // [MBh 14, App. 4.3341]
[68.18] anṛtañ cāpavādaś ca paiśunyam atilobhatā / [MBh 14, App. 4.3342]
[68.19] hiṃsā steyaṃ mṛṣāvādo vañcanā roṣalobhate // [MBh 14, App. 4.3343]
[68.20] abuddhatā ca nāstikyaṃ bhayam ālasyam eva ca / [MBh 14, App. 4.3344]
[68.21] aśaucañ cākṛtajñatvaṃ dambhatā stambha eva ca // [MBh 14, App. 4.3345]
[68.22] niṣkṛteś cāpy avijñānaṃ janane śūdram āviśan / [MBh 14, App. 4.3346]
[68.23] dṛṣṭvā pitāmahaḥ śūdram abhibhūtan tu tāmasaiḥ // [MBh 14, App. 4.3347]
[68.24] dvijaśuśrūṣaṇaṃ dharmaṃ śūdrāṇān tu prayuktavān / [MBh 14, App. 4.3348]
[68.25] naśyanti tāmasā bhāvāḥ śūdrasya dvijabhaktitaḥ //” iti. [MBh 14, App. 4.3349]
[vaikhānasetarasūtriṇāṃ bhagavadārādhanaprakāraḥ]
[69.1] ataḥ tamoguṇābhibhūtasya śūdrasya bhagavadyajanādhikāro nāsty eva.
[69.2-7] nanv eṣāṃ śaunakādyuktaprakāreṇa bhagavadārādhane 'dhikāro bhaved iti cet - tad asat. tatra adhikāriviśeṣapratipādanābhavāt;
sāmānyenoktatve 'pi śrutismṛtisūtrapurāṇamahābhāratavaikhānasapāñcarātraśaivaśilpajyautiṣādiṣu
adhikāriṇāṃ viśiṣya pratipāditatvāt sarvaśākhāpratyayanyāyena sāmānyaviśeṣanyāyena
“matprakaraṇādhītaṃ sarvaṃ madartham” iti nyāyena prakaraṇasāmyena,
upāsya devataikyāt guṇopasaṃhāranyāyena ca śaunakādibhir uktārcanāvidher api atraiva paryavasānaṃ yuktam.
[69.8-9] itarasūtriṇām katham iti cet - svāśramadharmācaraṇenaiva bhagavadārādhanaphalam siddhyati. yathocyate:
[69.10] smṛtiṣu: “bahvalpaṃ vā svagṛhyoktaṃ yasya karma pracoditam /
[69.11] tasya tāvati śāstrārthe kṛte sarvaṃ kṛtaṃ bhavet //” iti
[69.12] śrīviṣṇupurāṇe:
“varṇāśramācāravatā puruṣeṇa paraḥ pumān /
[69.13] viṣṇur ārādhyate panthā nānyas tattoṣakārakaḥ //” [ViṣṇuP 2.8.9]
[69.14] tathānyatra:
“varṇāśrameṣu ye dharmāḥ śāstroktā munisattama /
[69.15] teṣu tiṣṭhan naro viṣṇum ārādhayati nānyathā // [ViṣṇuP 3.8.19.1-2?]
[69.16] ye yajanti pitṝn devān brāhmaṇāṃś ca hutāśanam /
[69.17] sarvabhūtāntarātmānaṃ viṣṇum eva yajanti te //” iti
[69.18] purāṇāntare:
“agnikāryaṃ japaṃ snānaṃ tapas svādhyāyam eva ca /
[69.19] tam evoddiśya deveśaṃ kuru nityam atandritaḥ //
[69.20] prātar utthāya vidhivat snātvā nityaṃ samāhitaḥ /
[69.21] yajet karmabhis tais taiḥ viṣṇuṃ devādisaṃjñitam //“
[70.1] śāṇḍilya:“prakṛttaiś ca nivṛttaiś ca svargadair mokṣadair api /
[70.2] ārādhyo bhagavān eva vedadharmais sanātanaiḥ //
[Śāṇḍilyasmṛti.]
[70.3] sa eva sarvathopāsyo nānyas saṃsāratārakaḥ /
[70.4] ubhābhyāṃ jñānakarmabhyām ārādhyo bhagavān hariḥ //
” iti [Śāṇḍilyasmṛti]
[70.5] śāntiparvaṇi:
“svayambhūvihito dharmo yo yasya hi nareśvara / [MBh 14, App. 4.222]
[70.6] sa tena kṣapayet pāpaṃ samyag ācaritena hi //” iti [MBh 14, App. 4.223]
[70.7] pādme: “dharmān nijāṃś ca śāstroktān varṇadharmān aśeṣataḥ /
[70.8] pālayantīha ye vaiśyā na te yānti yamālayam //” iti [PadmaP ]
[70.9] smṛtyantare:
“śrutismṛtisadācāravihitaṃ karma yas sadā /
[70.10] svasvadharmaṃ prayatnena śreyo 'rthīha samāśrayet //“
[70.11-12] “nānyaḥ panthā vidyate 'yanāye” 'ti “brāhmaṇā vividaśanti yajñena dānena tapasānāśakena” iti ca śrutir imam arthaṃ draḍhayanti.
[70.13-15] ataḥ advārakabhagavadyajanādhikāribhiḥ śrīmadvaikhānasasūtribhis sāmyaṃ
keṣāñcid api nopapadyate iti kṛtaṃ pallavitena. etāvatā “akhilajagatkāraṇabhūtena
vikhanasā praṇītatvāt” iti prathamo hetuḥ nirūpitaḥ.
[70.16] iti prathamahetunirūpaṇam
[71.1] atha dvitīyahetunirūpaṇam
[71.2] athāsya vaikhānasasūtrasya sarvasūtrāṇām āditvaṃ nirūpyate. tathā hi:
[vaikhānasasūtrasya sarvasūtrāpekṣayā āditvam]
[71.3] brahmakaivarte:
” yathā munīnāṃ vikhanā ādibhūta udāhṛtaḥ /
[71.4] sūtrāṇāṃ tatpraṇītan tu tathā śreṣṭatamaṃ smṛtam //
” iti [BrahmakaivartaP ]
[71.5] purātantre bhṛgu:
“vedānāṃ vyāsanād arvāk prāgrūpaṃ militan tu yat /
[71.6] tān tu vaikhānasīṃ śākhām iti vedavido viduḥ //
” ity ārabhya [Purātantra]
[71.7] “vaiṣṇavaṃ sūtram etad dhi sarvasiddhikaraṃ param /
[71.8] ādyatvāt sarvasūtrāṇāṃ vaiṣṇavatvāc ca tat tu vai // [Purātantra]
[71.9] mayānuvartitaṃ tadvat kāśyapātrimarīcibhiḥ //
” iti [Purātantra]
[71.10] skānde ca: “vaikhānasīṃ mahāśākhāṃ svasūtre viniyuktavān /
[71.11] padmabhūḥ paramo dhātā tasminn ārādhanatrayam //
[71.12] uktavān nigamārthānām ācāraṃ pravibhāgaśaḥ //” iti [SkandaP ]
[ādau caturaśrasya ravimaṇḍalasya kālāntare vartulatvam]
[71.13-14] sūtrārthaparyālocanayāpi sarvasūtrāditvam asyāvagamyate. yathā -“mukhyād indraś cāgniś ce” ti bhagavanmukhād agnisṛṣṭiḥ śrūyate.
[71.15] āśvamedhike - bhagavadvacanam:
[71.16] “prathamaṃ manmukhāt sṛṣṭo lokārthe pacanaḥ prabhuḥ / [MBh 14, App. 4.2572]
[71.17] sṛṣṭamātro jagatsarvam attum aicchat purā khalu // [MBh 14, App. 4.2573]
[71.18] tataḥ praśamitas so 'yam upāsīno mayā purā / [MBh 14, App. 4.2574]
[71.19] satatopāsanāt so 'yam aupāsana iti smṛtaḥ //” iti [MBh 14, App. 4.2575]
[71.20-21] evaṃ paramapuruṣamukhāj jātasyaupāsanāgneḥ kuṇḍavidhānādikam atraiva sūtre pratipāditam.
[71.22-24] kiñ ca navagrahamakhe savitṛmaṇḍalasya caturaśratvam ucyate “caturaśraṃ vṛttam ityādinā (sūtre)
. ādau caturaśrasya sato ravimaṇḍalasya kālāntare vṛttatvakalpanaṃ pramāṇair avagamyate. yathā:
[72.1] viṣṇupurāṇe:
“tejasaś śamanañ cāsya viśvakarmā cakāra ha /
[72.2] bhramimāropya sūryan tu tasya tejo 'vaśātanam // [Viṣṇu.P ]
[72.3] kṛtavān aṣṭamaṃ bhāgaṃ sa vyaśātayad avyayam /
[72.4] yatsūryād vaiṣṇavaṃ tejaś śātitaṃ viśvakarmaṇā // [Viṣṇu.P ]
[72.5] jājjvalyamānam apatat tadbhūmau munisattama //“iti [ViṣṇuP ]
[72.6] evaṃ ca sūryasāvarṇikamanvantaramārabhya ravimaṇḍalasya vṛttākārapratītiḥ.
[72.7-8] tad anusāreṇa bodhāyanādibhiḥ vṛttākāratvaṃ ravimamaṇḍalasyoktam. tataḥ pūrvaṃ caturaśratvam va. tad evāsmin sūtre pratipāditam.
 [72.9-10] evaṃ “vānaprastho vaikhānaśāstrasamudācāro vaikhānasa” iti vaikhānasasūtram anusmṛtya tṛtīyāśramadharmān bodhāyanaḥ pratipādayati.  #
[BaudhDhS 2.6.11.14] 
[72.11-17] tathā āgnivaiśyasūtre “athātas sūtragaṇanāṃ vyākhyāsyāmaḥ. bodhāyanam
āpastambaṃ satyāṣāṭhaṃ drāhyāyaṇam āgastyaṃ śākalyam āśvalāyanaṃ śāmbhavīyaṃ kātyāyanam
iti navāni pūrvasūtrāṇi. vaikhānasaṃ śaunakīyaṃ bhāradvājam āgnivaiśyaṃ jaiminīyaṃ
vādhūlaṃ mādhyandinaṃ hiraṇyakeśīyaṃ kauṣītakam iti navāny aparasūtrāṇi. evam aṣṭādaśasūtrāṇy
aṣṭādaśasūtrakārāś ca. etāni caturvedamūlāni. pūrvasūtrāṇi śārīrāṇi sāmānyāni bhavanti.
uttarasūtrāṇi vaikhānasādīni viṣṇusaṃbandhīni daivikānī” ti vaikhānasasūtrasyāditvaṃ
vaiṣṇavatvañ cocyate.
[72.18-19] asya sūtrasyādhikyaṃ ca “ye vaikhānasasūtreṇa saṃskṛtās dvijātaya” ityādinā pūrvam eva pratipāditam.
[72.20-21] ataḥ sarvasūtrāṇām ādir idaṃ sūtram iti siddham. tataḥ sarvasūtrottamatvañ cāsyopapadyate iti nirūpito dvitīyo hetuḥ.
[72.22] iti dvitīyahetunitūpaṇam.
[tṛtīyahetunirūpaṇam]
[vaikhānasasūtrasya śrutimārgānusāritvam]
[73.1-3] athāsya śrīvaikhānasasūtrasya sūtrāntarāpekṣayā vailakṣaṇyāpādakaṃ pratyakṣaśrutimūlakatvam
astīti jñāpayituṃ “sarvakarmasu śrutimārgānusāritvād” iti tṛtīyo hetur nirūpyate. tathā hi:
[śuddhācamanavidheḥ śrautatvam]
[73.4-9] śuddhācamanavidhau “yattrir ācāmati tena ṛcaḥ prīṇāti” ityādi śrutyanusāreṇa
sūtre “ṛgvedaḥ prīṇātv” ityādinā śuddhācamanam uktam. nanu bodhāyanenāpi śuddhācamanavidhir
ukta iti cet satyam. “ācamanavidhiṃ vyākhyāsyāmaḥ” ity ārabhya “gokarṇabaddhahastena trir ācamet,
 prathamaṃ yat pibati tena ṛgvedaṃ prīṇāti yad dvitīyaṃ tena yajurvedaṃ yat tṛtīyaṃ tena sāmavedaṃ prīṇātī“ty ācamanena ṛgvedādīnāṃ prītir bhavatīty  #
uktam. na tu mantraḥ. 
 [73.10-11] śrutismṛtisūtravihitasya sandhyopāsanasya pradhānabhūtam arghyapradānādikam atraiva pratipāditam. “prātas sūryaś cetyādinācamya  #
āpo hiṣṭhādibhis tisṛbhiḥ prokṣya 
[73.12] gāyatryā 'po 'bhimantrya ādityābhimukhaṃ vikṣipya pradakṣiṇaṃ karoti” ityādi.
[73.13-17] bodhāyanenāpi sandhyāvandanavidhir uktaḥ iti cet naivam. “athātas sandhyopāsanavidhiṃ
vyākhyāsyāmaḥ. tīraṃ gatvāprayato 'bhiṣiktaḥ prayato vā nābhiṣiktaḥ prakṣālipādapāṇir
apa ācamya surabhimatyā abliṅgābhir vāruṇībhiḥ hiraṇyavarṇābhiḥ pāvamānībhiḥ vyāhṛtibhir
anyaiś ca pavitrair ātmānaṃ prokṣya prayato bhavati. athāpy udāharanti.” [BaudhDhS 2.4.7.1-3]
[73.18] “āpo 'vagāhanaṃ snānaṃ vihitaṃ sārvavarṇikam /
[73.19] mantravatprokṣaṇañ caiva dvijānām avaśiṣyate //” iti [BaudhDhS 2.4.7.3-2]
[73.20-74.3] sarvakarmaṇāñ caivārambheṣu prāksandhyopāsanākālāc caitenaiva pavitrasamūhenātmānaṃ
prokṣya prayato bhavati. athāpy udāharanti. “darbheṣv āsīno darbhān dhārayamāṇaḥ
sodakapāṇinā pratyaṅmukhaḥ sāvitrīṃ sahasrakṛtvaḥ āvartayet. prāṇāyāmaśo vā śatakṛtvaḥ.
tribhiś ca prāṇāyāmaiḥ tato (tānto)
 brahmahṛdayena. vāruṇībhyāṃ rātrim upatiṣṭhate.” ityādinā mārjanādikam uktam. pradhānabhūtam arghyapradānādikam anuktam. [BaudhDhS 2.4.7.4-9] 
[śrutyukto brahmayajñaprakāraḥ]
[brahmavaraṇapūrvakasomavaraṇam]
 [74.4-9] brahmayajñaḥ. talavakāropaniṣadi “tasyā vā eṣa prathamaḥ pādaḥ oṃ bhūs tatsavitur vareṇyaṃ oṃ bhuvaḥ bhargo devasya dhīmahi oṃ suvaḥ  #
dhiyo yo naḥ pracodayāt iti pacchaḥ, 
oṃ bhūr bhuvas tatsavitur vareṇyaṃ bhargo devasya dhīmahi oṃ suvaḥ dhiyo yo naḥ pracodayāt ity ardhacaśaḥ,
oṃ bhūrbhuvassuvas tatsavitur vareṇyaṃ bhargo devasya dhīmahi dhiyo yo naḥ pracodayāt iti samastāñ ca sāvitrīṃ japtveti yathodiṣṭaḥ,
tathātra sūtre 'pi ukto 'sti.
 [74.10-11] āghārādiṣu sarvam api śrautavat. atra brahmavaraṇānantaraṃ somavaraṇam apy uktam asti. “somo 'smākaṃ brāhmaṇānāṃ rājā - somarājāno  #
brāhmaṇā” iti. 
 [74.12-13] “viṣṇuś ca vai somaś ca brahmav ādyam avadetāṃ 'ahaṃ brāhmaṇānāṃ pratiṣṭhe'ti viṣṇur abravīt 'ahaṃ pratiṣṭhe'ti somaḥ. tau prajāpatiṃ  #
praśnam aitāṃ so 'bravīt prajāpatiḥ 
[74.14] 'chandāṃsi viṣṇum adhigacchanti,
nakṣatrāṇi somaṃ. tāv ubhau brahmaṇyāv';
iti so 'bravīt.
[74.15-17] pūjitau pūjayantau stutau stunvantau priyau priyavantau brahmaṇyau brahmavittau
brāhmaṇānāṃ pratiṣṭhātārau bhavata iti yan māṃ brahmaṇā vakṣyanti yajñeṣu so 'ham
iti viṣṇur abravīt. tasmād viṣṇur yajño brāhmaṇānāṃ pratiṣṭhā iti. vijñayate ca.
[74.18-22] “brāhmaṇo vai chandāṃsī“ty etasmāt brāhmaṇāt yan māṃ brāhmaṇā vakṣyanti
nakṣatreṣu tatrāham iti so 'bravīt. tasmāt brāhmaṇānāṃ somo rājeti tasmād vijñāyate
ca brāhmaṇe vā aṣṭāviṃśo nakṣatrāṇāṃ tasya vacaḥ puṇyam iti tāv ubhau brahmaṇyau
brahmavittau brāhmaṇānāṃ pratiṣṭhātārau brāhmaṇeṣu pratiṣṭhitau ya evaṃ brāhmaṇapuraskṛtāni
karmāṇi karoti yajñasya samṛddhyā” iti ca śrutiprasiddhatvāt.
[74.23-25] evam atra śāntikapauṣṭikādiṣu pradhānakarmatvāt navagrahamakhasya pañcāgnikuṇḍavidhānam
uktam. “atha grahaśāntiṃ vyākhyāsyāmaḥ. grahyāyattā lokayātrā tasmād ātmaviruddhe
prāpte grahān samyak pūjayatī” ti.
[grahaśānteḥ prādhānyam]
[75.1-8] grahaśānteḥ kathaṃ prādhānyam iti ced ucyate. “udyantam astaṃyantam ādityam
abhidhyāyan kurvan brāhmaṇo vidvān sakalaṃ bhadram aśnute 'sāv ādityo brahmeti brahmaiva
san brahmāpy eti ya evaṃ veda” iti “ya eṣo 'ntarāditye hiraṇmayaḥ puruṣo dṛśyate”
iti “yo 'sau tapann udeti” ityādi “viṣṇuśakter avasthānaṃ sadāditye karoti ca” iti
“dhyeyas sadā savitṛmaṇḍalamadhyavartī” tyādibhiś ca vacanaiḥ yat pratipāditaṃ savitṛmaṇḍalamadhyavartino
bhagavato nārāyaṇasya yajanaṃ tad evedam ity abhiprāyeṇa sūtrakārair asya grahayajñasya
prādhānyam uktam. tathānte “anyathā mahattaro doṣo bhavatī“ty apy uktam.
[75.9] bodhāyanaś ca:
“athāto grahātithyabalikarmopahārān vyākhyāsyāmaḥ“
[savitṛhomaḥ]
[75.10] aśraddhadhānam aśucim ajapaṃ tyaktamaṅgalam /
[75.11] grahā nayanti suvyaktaṃ puruṣaṃ yamasādanam //
[75.12] grahāṇām ugraceṣṭānāṃ nakṣatrapathacāriṇām /
[75.13] upahārān pravakṣyāmi śāntyarthan tu yathāvidhi //“
[viṣṇvārādhanasya śrautatvam]
[75.14-16] māsi māsy ṛtāv ṛtau candragrahe sūryagrahe viṣuve 'yane śubhāśubhe janmanakṣatre
tadgrahāṇām ātithyaṃ saṃvatsarād api prayuñjānaḥ sarvān kāmān avāpnoti” iti grahaśāntikālaṃ nirūpya.
[75.17] “grahā gāvo narendrāś ca brāhmaṇāś ca viśeṣataḥ /
[75.18] pūjitāḥ pūjayanty enaṃ nirdahanty avamānitāḥ //“
[75.19] ity akaraṇe pratyavāyam api darśitavān.
[75.20-22] tasmād eva sūtrakāraiḥ sūryacandrau vinā lokapravṛtty asambhavāt sūryapradhānatvāc
ca grahāṇāṃ sarvakarmaṇām ādau grahapuraskāram uktvā tatra pañcāgnikuṇḍavidhānam
upadiśya pradhāne sabhye viṣṇurūpasya savituḥ homaḥ “sabhye savitur” iti pratipāditaḥ.
 [75.23-24] evam - “nārāyaṇa paraṃ brahma” - “brahmaiva bhūtānāṃ jyeṣṭhāṃ tena ko 'rhati spardhitum” - “agnir vai devānām avamo viṣṇuḥ paramaḥ  #
tadantareṇa sarvā anyā devatāḥ“ 
[śrutimūlakatve prāmāṇyātiśayaḥ]
[76.1] ityādi śrutyanusāreṇa “tasmād gṛhe paramaṃ viṣṇuṃ pratiṣṭhāpya sāyaṃprātarhomānte 'rcayati“
 [76.2-3] iti nārāyaṇaparatvena sūtrāntareṣv anuktam ārādhanavidhim uktvā tatra “sa vā eṣa puruṣaḥ pañcadhā pañcātmā” ityādi śrutyanusāreṇa  #
pañcamūrtividhānam apy uktam. 
[76.4-5] āghārādiṣu śrautavad eveti pratyakṣasiddham iti pūrvam evoktam. evam anyatrāpi draṣṭavyam.
[76.6-7] śrutimārgānusāritve ko viśeṣa iti cet - ucyate. śrutimūlatve hi prāmāṇyātiśayasambhavaḥ. yathāha
[76.8] manu: “vedaḥ smṛtiḥ sadācāraḥ svasya ca priyam ātmanaḥ /
[76.9] etac catuṣṭayaṃ prāhuḥ sākṣād dharmasya lakṣaṇam // [ManuDhŚ 2.12]
[76.10] sarvaṃ tu samavekṣyaitad akhilaṃ jñānacakṣuṣā /
[76.11] śrutiprāmāṇyato vidvān svadharme niviśeta vai //” [ManuDhŚ 2.8]
[76.12] śrībhārate:
“vedapraṇihito dharmo hy adharmas tadviparyayaḥ /
[76.13] vedo nārāyaṇas sākṣāt svayambhūr iti śuśrumaḥ //” [MBh ]
[76.14] pracetā: “amīṃāṃsyā bahiśśāstrā ye cānye vedabarjitaḥ /
[76.15] yattadbrūyur na tatkuryād vedād dharmo vidhīyate //“
[76.16] smṛtyantare:
“dharmaṃ jijñāsamānānāṃ pramāṇaṃ prathamaṃ śrutiḥ / [MBh 14 App. 4.2492]
[76.17] dvitīyaṃ dharmaśāstrān tu tṛtīyaṃ lokasaṅgrahaḥ //” iti [MBh 14 App. 4.2493]
[76.18-20] etāvatā sarvakarmasu śrutimārgānusāritva rūpaḥ tṛtīyo hetur nirūpito bhavati.
tathā ca śrutimārgānusāritvād asya sūtrasya sarvasūtrottamatvaṃ siddhyati iti nirūpitas tṛtīyo hetuḥ.
[76.21] iti tṛtīyahetunirūpaṇam.
[caturthahetunirūpaṇam]
[vaikhānasasūtrasya samantrakasarvakriyāpratipādakatvam]
[77.1-2] idānīṃ tāvat vaikhānasasūtroktadharmānuṣṭhānena anantasthiraphalaprāptiḥ
satkulīnatvaṃ phalabhūyastvam api bhavatīti jñāpayituṃ “samantrakasarvakriyāpratipādakatvād”
iti caturtho hetu nirūpyate. tad yathā:
[77.4-10] atra sūtra nityānuṣṭhānavidhau “indro 'ham ubhābhyām” ity ārabhya karaprakṣālanādīni
samantrakatvenoktāni. brahmayajñe “ṛtañ ca satyañ ce” ty ādi viśeṣaḥ. puṇyāhe samantrakatvaṃ
spaṣṭam. sūtrāntareṣv anuktam aupāsanāgnikuṇdavidhānaṃ pratipāditam. āghāravidhau
samantrakatvaṃ siddham. antahome tathaiva. nāndīmukhapūrvakopanayanādiṣu śārīreṣu
saṃskāreṣu samantrakatvaṃ pratyakṣam. sthālīpākādiṣu “pūrvavad” ity anena pūrvaṃ
vistareṇa pratipāditasyāghāravidheḥ prayogasaukaryārthaṃ saṃkṣepeṇa pratipādanam.
[aparakriyāyām api samantrakatvam]
[77.11-15] aparakriyāyām apy asti samantrakatvam. tatra kvacit “tūṣṇīm” ity uktvatvāt
samantrakatvaṃ nāstīti svayam evāśaṅkya prakārāntareṇa samantrakatvaṃ pratyapādayat.
tatra tatra kvacit mantrayogyatābhāve 'pi vihitaviśaye sarvatra samantrakatvam astīty
avagamyate. sūtrāntareṣu vihitaviśayeṣv api samantrakatvānukteḥ teṣāṃ samantrakasarvakriyātvaṃ
nāsti. tatra aparakriyāyām api sūtrāntarānapekṣā dṛśyate.
[77.16-19] bodhāyanena agnimukhādiṣu paridhiparistaraṇādikṣepaṇam tūṣṇīm evoktam.
samantrakatvena karmaṇām uktau ko viśeṣa iti cet - ucyate. karmaṇāṃ mantravattve
hi vīryavattaratvaṃ karmārādhya bhagavatprīṇanadvārā anantasthiraphalaprāptiḥ satkulīnatvañ
ca bhavantīti smṛtipurāṇādiṣv avagamyate. yathā
[karmaṇām samantrakatve vīryavattaratvam]
[77.20-22] chāndogye: “yad eva vidyayā karoti śraddhayopaniṣadā tad eva vīryavattaraṃ
bhavatī“ti. tatraivaṃ vyākhyātam. “mantraprakāśitāni karmāṇi kriyante nāmantra kam asti karme“ti.
[mantrahīnakarmanindā]
[78.1] ātharvaṇe: “ṛgyajussāmākhyā (?)
mantreṣu karmāṇi kavayo yāny apaśyann iti“
[78.2] āraṇyaparvaṇi:
“vratopanayanābhyāṃ vā upavāsena vā dvijaḥ /
[78.3] kriyāmantraiś ca saṃyukto brāhmaṇas syān na saṃśayaḥ //” [MBh 3.81.134]
[78.4] tatraiva: “guṇābhāve phalaṃ nyūnaṃ bhavaty aphalam eva vā /
[78.5] anārambhe tu na phalaṃ na guṇo dṛśyate hy utaḥ //” iti [MBh 3.33.48]
[78.6] bṛhannāradīye:
“amantrato havir yat tu hūyate jātavedase /
[78.7] apātre dīyate yac ca tad ghoraṃ bhogasādhanam //
[BṛhannāradaP.]
[78.8] hutaṃ haviś cāśucinā dattaṃ yatkarma yatkṛtam /
[78.9] tatsarvaṃ tava bhāgārham adhaḥpātaphalaprada //
” [BṛhannāradaP]
[78.10] iti balicakravartinaṃ prati bhagavatā vāmanenoktam.
[78.11] bodhāyana: “gobhir aśvaiś ca yānaiś ca kṛṣyā rājopasevayā /
[78.12] kulāny akulatāṃ yānti yāni hīnāni mantrataḥ // [BaudhDhS 1.5.10.28]
[78.13] mantratas susamṛddhāni kulāny alpadhanāny api /
[78.14] kulasaṃkhyāṃ ca gacchanti karṣanti ca mahad yaśaḥ //” [BaudhDhS 1.5.10.29]
[78.15] manur api: “kuvivāhaiḥ kriyālopair vedānadhyayanena ca /
[78.16] kulāny akulatāṃ yānti brāhmaṇātikrameṇa ca // [ManuDhŚ 3.63]
[78.17] śilpena vyavahāreṇa śuddhāpatyaiś ca kevalaiḥ /
[78.18] gobhir aśvaiś ca yānaiś ca kṛṣyā rājopasevayā // [ManuDhŚ 3.64]
[78.19] ayājyayājanāc caiva nāstikyena ca karmaṇā /
[78.20] kulāny akulatāṃ yānti yāni hīnāni mantrataḥ // [ManuDhŚ 3.65]
[78.21] mantratas tu samṛddhāni kulāny alpadhanāni ca /
[78.22] kulasaṃkhyāṃ ca gacchanti karṣanti ca mahad yaśaḥ //” [ManuDhŚ 3.66]
[79.1] mantrapūtan tu yac chrāddham” iti somotpattau smaryate.
[79.2] śrīgītāyāñ ca:
“vidhihīnam asṛṣṭānnaṃ mantrahīnam adakṣiṇam /
[79.3] śraddhāvirahitaṃ yajñaṃ tāmasaṃ paricakṣate //
” ity uktam. [BhGī = MBh 6.39.13]
[79.4-5] yathopāsanaṃ phalam iti ca śrutisiddhaṃ “yathā kratur asmin loke puruṣo bhavati tathetaḥ pretya bhavatī“ti.
[79.6-7] ataḥ śārīreṣu saṃskāreṣu samantrakasarvakriyāpratipādanāt pūrṇatvaṃ,
pūrṇatvād eva sarvasūtrottamatvaṃ cāsya sūtrasya siddham iti nirūpitaḥ caturtho hetuḥ.
[79.8] iti caturthahetunirūpaṇam.
[pañcamahetunirūpaṇam;
vaikhānasasūtrasya niṣekādisaṃskārapratipādakatvam]
[80.1] atha pañcamahetunirūpaṇam.
[80.2-5] athāsya śrīvaikhānasasūtrasya sarvottamatve tatsūtroktadharmānuṣṭhātṝṇām
api sarvotkṛṣṭatve ca itarasūtriṣu mukhyatvenānupapannaṃ niṣekādisaṃskārādimattvam
asya sūtrasya mukhyata evopapadyata iti jñāpayituṃ niṣekādisaṃskārādimatvād iti pañcamo
hetur nirūpyate. yathā:
[saṃskāreṣu niṣekasya prathamatvam]
[80.6] “atha niṣekādisaṃskārān vyākhyāsyāmaḥ,
ṛtusaṅgamane“ty upakramya
[80.7] “pāṇigrahaṇānī“ty antena śārīrasaṃskārā niṣekasaṃskārapūrvakatvena pratipāditāḥ.
[niṣekam antareṇa prajotpattyasaṃbhavaḥ]
[80.8-11] nanu: jātakopanayanavivāhānāntarabhāvino niṣekasya katham āditvaṃ pratipādyate?
 tathā “brāhmaṇo 'sya mukham āsīt” “manasā tv eva bhūtāni pūrvaṃ dakṣo 'sṛjat tadā” ityādi śrutismṛtiṣu niṣekena vinā utpattidarśanāc ca niṣekasya  #
kim artham āditvaṃ pratipādyate? 
jātakasyāditvaṃ śrībhārate cāvagamyate.
[80.12] “jātakarmādibhir yais tu saṃskāraiḥ saṃskṛtaś śuciḥ /
[80.13] vedādhyayanasampannaṣ ṣaṭsu karmasv avasthitaḥ // [MB.h 12.182.2]
[80.14] śaucācāraratas samyak bhikṣārthī ca gurupriyaḥ /
[80.15] nityavratas satyaparaḥ sa vai brāhmaṇa ucyate //” iti [MBh 12.182.3]
[80.16] evaṃ harivaṃśe:
“kva dārāḥ kva ca saṃsargaḥ kva ca bhāvaviparyayaḥ /
[80.17] yadiyaṃ brahmaṇā sṛṣṭā manasā mānasī prajā // [HariV 35.42]
[80.18] yady asti tapaso vīryaṃ yuṣmākaṃ viditātmanāṃ /
[80.19] sṛjadhvaṃ mānasān putrān prājāpatyena karmaṇā //” [HariV 35.43]
[80.20] iti niṣekaṃ vināpi utpattiḥ śrūyate iti niṣekasyāditvaṃ na saṃbhavati iti cet -
[80.21-23] tad asat. “niṣekavirahe 'pi utpattis saṃbhavatī“ty etan nopapadyate. tapobalād
yogabalāc ca bhagavato nārāyaṇasya brahmaṇo maharṣīṇāṃ vā mānasaprajāsṛṣṭau śaktis
sambhavati. nānyeṣām. yathā:
[81.1] śrīviṣṇupurāṇe:
“saṅkalpād darśanāt sparśāt pūrveṣām abhavan prajāḥ” [ViṣṇuP ]
[81.2] tapoviṣeśair iddhānāṃ tadātyantatapasvinām //” [ViṣṇuP 1.15.79]
[81.3] “yuge yuge bhavanty ete dakṣādyā munisattamāḥ /
[81.4] punaś caiva niruddhyante vidvāṃs tatra na muhyati // [ViṣṇuP 1.15.83]
[81.5] kāniṣṭhyaṃ śryaiṣṭhyam apy eṣāṃ pūrvaṃ nāsti dvijottama // [ViṣṇuP 1.15.84ab]
[81.6] tapa eva garīyo 'bhūt prabhāvaś caiva kāraṇam //” iti [ViṣṇuP ]
[niṣekenaiva rudrasyāpi utpattiḥ]
[81.7] rudrotpattir api niṣekeneti śrūyate. śatapathe:
“abhūd vā idaṃ sarvaṃ pratiṣṭhā“
[81.8-10] ity ārabhya “bhūtānāñ ca prajāpatis saṃvatsarāyādikṣata bhūtānāṃ grahapatir
āsīd uṣā patnī“ty ādikam uktvā “bhūtānāṃ patiḥ saṃvatsara uṣasi reto 'siñcat saṃvatsare
kumāro 'jāyata tasya rudrasya nāma karotī“ty ādi.
[niṣekakriyāprakāraḥ]
 [81.11-13] niṣekakriyāprakāro 'pi śrūyate hi. “nagnaṃ kṛtvorum upapravartayati yadā hi nagna ūrur bhavaty atha mithunībhavato 'tha retas sicyate  #
'tha prajāḥ prajāyante” iti, 
“retasa eva siktasya bahuśo rūpāṇi vikaroti sa vai prajāyate śvaḥ śvo bhūyān bhavatī“ti,
[81.14-18] “reto mūtraṃ vijahāti yoniṃ praviśad indriyaṃ garbho jarāyuṇā vṛtaḥ ulbaṃ
jahāti janmanā” iti. muṇḍopaniṣadi - “pumān retas siñcati yoṣitāyāṃ bahvyaḥ prajās
sṛjamānās sarūpāḥ” iti. chāndogye - “yoṣā vā va gautamāgnir” ity ārabhya “tasya upastha
eva samid. yad antaḥ karoti te 'rciṣā. abhinandā visphuliṅgās. tasminn agnau devā
reto juhvati. tasyā āhuter garbhas sambhavatī“ti ca.
[sṛṣṭikālād ārabhya niṣekād evotpattiḥ]
[81.19] śrīviṣṇupurāṇe:
“prajās sṛjeti vyādiṣṭaḥ pūrvaṃ dakṣas svayambhuvā /
[81.20] yathā sasarja bhūtāni tathā śruṇu mahāmate // [ViṣṇuP 1.15.86]
[81.21] manasā tv eva bhūtāni pūrvaṃ dakṣo 'sṛjat tadā /
[81.22] devān ṛṣīṃs tu gandharvān asurān pannagāṃs tathā // [ViṣṇuP 1.15.87]
[81.23] yadā 'sya sṛjamānasya na vyavardhanta tāḥ prajāḥ /
[81.24] tatas sañcintya bahuśaḥ sṛṣṭihetoḥ prajāpatiḥ // [ViṣṇuP 1.15.88]
[82.1] maithunenaiva dharmeṇa sisṛkṣur vividhāḥ prajāḥ /
[82.2] tataḥ prabhṛti maitreya prajā maithunasambhavāḥ //” [ViṣṇuP 1.15.79ab?]
[82.3] bhārate: “na caiṣāṃ maithuno dharmo babhūva bharatarṣabha /
[82.4] saṅkalpād eva caiteṣāṃ garbhas samupapadyate // [MBh 12.200.35]
[82.5] tatra tretāyuge kāle saṃsparśāj jāyate prajā /
[82.6] na hy abhūn maithuno dharmas teṣām api narādhipa // [MB.h 12.200.36]
[82.7] dvāpare maithuno dharmaḥ prajānām abhavan nṛpa /
[82.8] tathā kaliyuge kāle dvandvam āpedire janāḥ //” iti [MBh 12.200.37]
 [82.9-10] evaṃ śrutismṛtiṣu sṛṣṭikālād ārabhya niṣekād evotpar iti śravaṇāt niṣekena vinā utpādanasāmarthyābhāvāc ca niṣekādimatvād ity uktam. 
[niṣekaśabdārthanirṇayaḥ]
[82.11-13] atrāpastambīyā evam āhuḥ. “niṣeko nāma garbhādhānam eva,
 niṣekagarbhādhānayoḥ paryāyatvāt garbhādhānātirekeṇa niṣekaśabdasyārthāntarāsambhavāc ca. garbhādhānaśabdasyārthe vicāryamāṇe 'garbho 'sminn 
iti vyutpattyā 'indriyaṃ vai garbha'
[82.14-15] iti śrutyanusāreṇa retassecanam eva garbhādhānam ity avagateḥ niṣekāditvam asmākam apy astī“ti.
[82.16-19] atra baudhāyanīyaḥ pratyavatiṣṭhante. “yad uktaṃ 'niṣeko nāma garbhādhānam niṣekagarbhādhānayoḥ paryāyatvād';
 iti - tadasat. niṣekagarbhādhānayoḥ pṛthaktvena pratipādanāt paryāyatvaṃ na ghaṭate. yathā - 'caturthyāṃ snātāyāṃ niśāyām alaṅkṛtya śayane  #
'bhimantrayate 'viṣṇur yonim'; 
ity upakramya 'athainām upaiti';
- 'tvāṃ pūṣann ...'; iti.
[82.20-23] evaṃ niṣeka uktaḥ. 'atha garbhādhānavidhiṃ vyākhyāsyāmaḥ. pūrvapakṣe puṇye
nakṣatre brāhmaṇān annena pariviṣya puṇyāhaṃ vācayitvā atha devayajanaprabhṛtyāgnimukhāt
kṛtvā pakvāj juhoti - pravedhase kavaye medhyāye'ti. iti garbhādhānam uktam. evaṃ
niṣekagarbhādhānayoḥ pṛthaktvena kīrtanāt niṣeka eva garbhādhānam iti vaktum ayuktam.
 [82.24-25] kiñca āpastambasūtre niṣekapūrvakatvenānuktatvāt catvāriṃśat saṃskāraparigaṇane agṛhītatvāc ca teṣāṃ niṣekādyās saṃskārā na bhavantīti.“ 
[83.1-6] atra āpastambīyā ūcuḥ. “yady asmākaṃ niṣekādyāḥ saṃskārā na bhavantīty ucyate tarhi yuṣmākam api tathaiva,
bhavat sūtre 'pi >yato etad dhutaḥ prahutaḥ āhutaḥ śūlagavo baliharaṇaṃ pratyavarohaṇam
aṣṭakā pārvaṇahoma itīcaturyyāṃ snātāyom< ityādinā pṛthaktvena vidhīyamānasya garbhādhānasya
lakṣaṇapratipādanābhāvāt viśiṣya kālanirūpaṇābhāvāc ca.
[vaikhānasānām eva niṣekādisaṃskāravattvam]
[83.7] (vaikhānase sūtre eva niṣekāditvena uktatvāc ca vaikhānasānām niṣekāditvam),
[83.8] āvayoḥ ubhayor api niṣekādyās saṃskārā na bhavanti iti. ayam eva siddhāntaḥ.
[itareṣāṃ garbhadhānādisaṃskāravattvam]
[83.9] tathā ca: “niṣekādyāḥ śmaśānāntās teṣāṃ vai mantrataḥ kriyāḥ /
[YājñavalkyaDhŚ 1.10cd]
[83.10] garbhādhānam ṛtau puṃsasavanaṃ spandānāt purā //
” [YājñavalkyaDhŚ 1.11ab]
[83.11-14] iti yājñavalkyoktau teṣām iti śabdena “mukhye sambhavaty amukhyakalpanāyogād”
iti nyāyena mukhyatvena śrīvaikhānasasūtre eva niṣekāditvasya vidyamānatvāt vaikhānasā
eva parāmṛśyante iti - teṣām eva niṣekāditvam,
itareṣāṃ niṣekāditvaṃ na sambhavati. api tu garbhādhānāditvam eva. ayam eva yājñavalkyābhiprāyaḥ.
[83.15-20] athocyete. garbhādhānalakṣaṇam anuktaṃ viśiṣya kālaś cānukta iti yad uktam
tatrocyate - sarveṣāṃ kāraṇabhūtena paramācāryeṇa vikhanasā praṇīte śrīvaikhānasasūtre
“atha gṛhītagarbhāliṅgāni śarīrāṭopaḥ sakthisīdanaṃ dveṣo bhartur arucir āhāre lālāprakopaḥ
kharatā vācaḥ sphuraṇaṃ yoner iti garbhasya daivānubandhaṃ jñātvā āpūryamāṇapakṣe
puṇye punnāmni śubhe nakṣatre” ityādinā garbhādhānalakṣaṇakālayor api vaikhānasasūtre pratipāditvāt:
[83.21] “vede vaikhānase sūtre yo dharmaḥ parikīrtitaḥ /
[83.22] sarvaiḥ sa dharmo 'nuṣṭheyo nātra kāryā vicāraṇā //“
[83.23] iti bhṛguṇoktatvāt “anuktam anyato grāhyam” iti nyāyāt vikhanasaḥ ācāryatvena
 [83.24-25] bhāratādiṣu pratipāditavyāc ca “anuktāṃśeṣu vaikhānasoktaprakāreṇa asmābhir api kartuṃ yuktam” iti. etad eva yuktataram. Tathāhi: 
[niṣekagarbhādhānayor aparyāyatvam]
[84.1-10] āpastambādīnām ācāryeṇa bodhāyanena svaśiṣyān prati “athātra pākayajñānāṃ
prāyaścittir” ity ārabhya “vyāhṛtīnāṃ prayoge ayathākṛtaṃ yathākṛtaṃ bhavatīty ācāryā
bruvate. tatrāpy udāharanti” iti,
“caturthīprabhṛtyā ṣoḍaśīm uttarām uttarām upaiti. prajāniḥśreyasam ṛtugamanam ity
ācāryāḥ. sarvāṇy upagamanāni mantravanti bhavantīti bodhāyanaḥ. yac cādau yac cartāv
iti śālīkir” iti - “athāsyātithayo bhavanti guros samānavṛttir vaikhānasaḥ snātako
rājā vā dharmayuktaḥ. teṣām abhyutthāyāsanaṃ pādyam arhaṇam arghyaṃ vā prajuñjīta”
iti - “ekam agnihotraṃ sāyam upakramaṃ prātar apavargam ācāryā bruvate tatrodāharanti” iti,
 “vaikhānasānāṃ na druhyet” ityādi sūtreṣu “ācāryā bruvate” iti nirdiṣṭaḥ ācāryaḥ vaikhānasa eveti vaktuṃ yuktam - manvādīnāṃ śārīrasaṃskāravaktṛtvābhāvāt, 
bodhāyanena pratipāditasya vaikhānasasūtre vidyamānatvāt,
[84.11] “guroḥ samānavṛttir vaikhānasaḥ” iti bodhāyanenaivoktatvāt,
“vikhanasācārye“ti.
[84.12-13] bhārate pratipāditvāc ca. tathā ca sarveṣāṃ kāraṇabhūtena vikhanasā praṇītatvāt
tatsūtroktaprakāreṇa sarvaiḥ kartuṃ yuktam eva. kiñca araṇyādipātralakṣaṇam api tatraiva pratipāditam.
[84.14] anye 'py āhuḥ. “asmākam api niṣekāditvaṃ samānam” iti. tad apy asat.
[84.15] garbhādhānaśabdasyārthe vicāryamāṇe “yoniṃ praviśad indriyaṃ garbho jarāyuṇā vṛta” iti
[84.16-20] pramāṇena garbhagole praviṣṭasya retasa eva garbhaśabdavācyatvam avagamyate.
na tv itarasya kevala retasaḥ. tathā - “āsiñcatu prajāpatir dhātā garbhaṃ dadhātu”
iti niṣekakriyānantarabhāvitvāt garbhādhānasya,
 niṣekasya tu pratyārtavaṃ kartuṃ vyogyatāsambhavāt adhṛtaretasaḥ srāvadoṣaprasaṅgāt śrutismṛtivirodhāt pratyakṣavirodhāṅ ca niṣeka eva garbhādhānam  #
iti vaktum ayuktam. 
[niṣekaprathamakasaṃskāravatāṃ śraiṣṭhyam]
[84.21] atha niṣekāditve ko viśeṣa iti cet - ucyate. niṣekādikriyāvatām eva
[84.22] śrotriyatvaṃ dharmaśāstrādhikāritvaṃ brahmaśarīritvañ ca bodhāyanādibhir uktam. yathā:
[84.23] “niṣeke garbhasaṃskāre jātakarmakriyāsu ca /
[84.24] vidhivat saṃskṛtā mantraiḥ cīrṇā vratasamāpanāt //
[84.25] śrotriyā iti vijñeyāḥ śākhāpārāś ca ye dvijāḥ /
[84.26] vidhivat gṛhyate pāṇim ṛtau cīrṇavratās tu te //
[85.1] mantravatsamprayogena brāhmaṇyāṃ garbham ādadhuḥ /
[85.2] niṣekādyāḥ śmaśānāntāḥ satkriyā brāhmaṇāśritāḥ //” iti
[85.3] yājñavalkya:
“niṣekādyāḥ śmaśānāntāḥ teṣāṃ vai mantrataḥ kriyāḥ /
[YājñavalkyaDhŚ 1.10cd]
[85.4] garbhādhānam ṛtau puṃsassavanaṃ spandanāt purā //
” iti [YājñavalkyaDhŚ 1.11ab]
[85.5] manu: “niṣekādiśmaśānāntāḥ mantrair yasyoditāḥ kriyāḥ /
[85.6] tasya śāstre 'dhikāro 'smin jñeyo nānyasya kasyacit //” iti [ManuDhŚ 2.16]
[85.7-8] atra manuvākye “yasya - tasya - kasyacit” ityādi śabdānāṃ vaiyarthyaprasaṅgāt “sarveṣāṃ niṣekāditvaṃ samānam” iti vaktum ayuktam.
[85.9] āśvamedhike bhagavān:
“vaidikaiḥ karmabhiḥ puṇyaiḥ niṣekādir dvijanmanām /
[85.10] kāryaḥ śarīrasaṃskāraḥ pāvanaḥ pretya ceha ca // [MB.h 14, App. 4.2513]
[85.11] gārbhair homair jātakarmanāmacaulopanāyanaiḥ / [MBh 14, App. 4.2514]
[85.12] svādhyāyaiś ca tapobhiś ca vivāhasnātakavrataiḥ // [MBh 14, App. 4.2515]
[85.13] mahāyajñaiś ca yajñaiś ca brāhmīyaṃ kriyate tanuḥ /” iti [MBh 14, App. 4.2516]
[85.14] evam anyatrāpi draṣṭavyam.
[85.15] bodhāyanena “yato etad dhutam” ityādinā sūtrādau vivāhapūrvakatvenoktam.
[85.16-21] āpastambena “atha karmāṇy ācārādyāni gṛhyante” ity ārabhya “upanayanaṃ
vyākhyāsyāma” iti. bhāradvājasatyāṣāḍhābhyām āśvalāyanena ca “uktāni vaitānikānī“ty
ārabhya vaiśvadevapūrvakatvena. drāhyāyaṇena “athāto gṛhyakarmāṇi,
udagayanapūrvapakṣa” ity ārabhya ācārāditvena. kātyāyanaś ca “athāto gṛhyasthālīpākānāṃ
karme“ty ārabhya pratipāditavān. “atha niṣekādisaṃskārān vyākhyāsyāma” ity ārabhya
niṣekapūrvakatvena bhagavatā vikhanasaiva pratipāditam.
[85.22-24] evaṃ ca niṣekapūrvakatvenoktatvād asya sarvasūtrottamatvaṃ etatsūtroktadharmānuṣṭhānenaiva
tatsūtriṇāṃ sarvotkṛṣṭatvañ copapadyate iti śrutismṛtipurāṇādimukhena pratipāditam
iti nirūpitaḥ pañcamo hetuḥ.
[85.25] iti pañcamahetunirūpaṇam
[ṣaṣṭhahetunirūpaṇam]
[vaikhānasasūtrasyāṣṭādaśasaṃskārapratipādakatvam]
[86.1] atha ṣaṣṭhahetunirūpaṇam
[86.2-4] athedānīṃ śrīvaikhānasasūtroktadharmānuṣṭhātṝṇām eva sarvebhyaḥ śreṣṭhamatvaṃ
sūtrāntareṣv anuktaṃ śrutisiddhāṣṭādaśasaṃskāravatvaṃ kriyābāhulyañ ca sambhavatīti
jñāpayituṃ “aṣṭādaśasaṃskārapratipādakatvād” iti ṣaṣṭho hetur nirūpyate. tathā hi:
[86.5-8] “atha niṣekādisaṃskārān vyākhyāsyāmaḥ
 ṛtusaṅgamana-garbādhāna-puṃsavana-sīmanta-viṣṇubali-jātakarmotthāna-nāmakaraṇānnaprāśana-pravāsāgamana-piṇḍavardhana-caulopanayana-pārāyaṇa-vratabandhavisargopākarma-samāvartana-pāṇigrahaṇānīty 
aṣṭādaśa-saṃskārāś śārīrāḥ” iti aṣṭādaśasaṃskārāḥ sūtre pratipāditāḥ. ete ca
[“aṣṭādaśoktam avaraṃ yeṣu karme” ti śrutyarthavicāraḥ]
 [86.9-10] śrutisiddhāḥ. yathā muṇḍopaniṣadi - “plavā hy ete adṛḍhā yajñarūpā aṣṭādaśoktam avaraṃ yeṣu karma. etac chreyo ye 'bhinandanti mūḍhā  #
jarāmṛtyuṃ te punar evāpi yanti” iti. 
[86.11] atra kecid evam ūcuḥ:
“yajñasya rtvijaṣ ṣoḍaśa sadasyassaptadaśaḥ yajamāno 'ṣṭādaśaḥ“
[86.12-14] iti śrutyanusāreṇa “aṣṭādaśoktam avaraṃ yeṣu karme“ty atra yajamānādaya
eva vivakṣitā iti. tad asat. “aṣṭādaśoktam avaraṃ karmayeṣu” ity uktatvāt. ṛtvigyajamānādayo
hi yāgakartāraḥ na tu karma. “yeṣu” ity asya padasya yeṣu sūtreṣv ity arthaḥ.
[86.15-18] 'avaraṃ karma';
jātakādayaḥ,
smārtakarmatvāt. ātmaguṇarahitā yāgadayaḥ jātakarmādayaś ca. 'adṛḍhāḥ plavāḥ';
 saṃsārottārakā na bhavanti. tathā ca atra adṛḍhaplavatvena ninditā saṃskārāḥ yāgādayaś ca ātmaguṇarahitā eva vivakṣitāḥ. tat sahitānāṃ teṣāṃ  #
mokṣasādhakatvam. yathā: 
[ātmaguṇarahitānāṃ saṃskārāṇāṃ bandhakatvam]
[86.19-21] gautamadharme:
“yasya tu khalu catvāriṃśatsaṃskārā na cāṣṭāvātmaguṇāḥ na sa brahmaṇas sāyujyaṃ sālokyañ
ca gacchati. yasya khalu catvāriṃśatsaṃskārāṇām ekadeśo py aṣṭāv ātmaṇāḥ atha sa
brahmaṇas sāyujyaṃ sālokyañ ca gacchati gacchatī“ti.
[aṣṭānām ātmaguṇānāṃ lakṣaṇāni]
[86.22-23] 'aṣṭāv ātmaguṇāḥ':
“dayā samastabhūteṣu kṣāntir anasūyā śaucam anāyāso maṅgalyam akārpaṇyam aspṛhe” ti. tallakṣaṇāni tu:
[tatra dayālakṣaṇaṃ]
[86.24] “abandhau bandhuvarge vā mitre dveṣṭari vā tathā /
[86.25] āpanne rakṣaṇaṃ yat tu dayaiṣā parikīrtitā //
[tatra kṣamālakṣaṇam]
[87.1] bāhye vā 'bhyantare vāpi duḥkha utpādite paraiḥ /
[87.2] na prakupyati no hanti sā kṣamā parikīrtitā //
[tatra anasūyālakṣaṇam]
[87.3] saguṇān guṇi no hanti (?)
stauti mandaguṇān api /
[87.4] nānyadoṣeṣu ramate sā 'nasūyā prakīrtitā //
[tatra śaucalakṣaṇam]
[87.5] abhakṣyaparihāraś ca saṃsargaś cāpy aninditaiḥ /
[87.6] svadharme ca vyavasthānaṃ śaucam etad udāhṛtam //
[tatra anāyāsalakṣaṇam]
[87.7] śarīraṃ pīḍyate yena suśubhenāpi karmaṇā /
[87.8] atyantaṃ tannakartavyam anāyāsas sa ucyate //
[tatra maṅgalyalakṣaṇam]
[87.9] praśastācaraṇaṃ nityam apraśastavisarjanam /
[87.10] etad dhi maṅgalaṃ proktam ṛṣibhis tattvadarśibhiḥ //
[tatra akārpaṇyalakṣaṇam]
[87.11] stokād api pradātavyam adīnenāntarātmanā /
[87.12] ahanyahani yatkiñcid akārpaṇyaṃ tad ucyate //
[tatra aspṛhālakṣaṇam]
[87.13] yathotpanneṣu santoṣaḥ kartavyas svāgatair dhanaiḥ /
[87.14] parārthān nābhibhāṣeta sā 'spṛhā parikīrtitā //” iti
[87.15] prasaṅgād idam uktam. prakṛtam anusarāmaḥ.
[sāttvikarājasatāmasapurāṇāni]
 [87.16-17] atha aṣṭādaśasmṛtyuktāni aṣṭādaśapurāṇeṣūktānīti vā muṇḍakaśrutyartho 'stu iti cet. tad apy asat. smṛtipurāṇādiṣu aṣṭādaśakarmeti 
[87.18-20] atra “aṣṭādaśoktam avaraṃ karma yeṣv” iti sāmānyenoktatvāt tatroktānāṃ
yogādīnām apy apavargaprāpakatvābhāvāt punar api jarāmṛtyuprāpakatvāc ca na smṛtipurāṇeṣūktānīti
vaktuṃ yuktaṃ kiñ ca
[87.21] pādmapurāṇe:
“vaiṣṇavaḥ nāradīyañ ca tathā bhāgavataṃ śubhaṃ /
[87.22] gāruḍañ ca tathā pādmaṃ vārāhaṃ śubhadarśane //
[Padma.P uttarabhāga 236.19]
[sātvikapurāṇaśraiṣṭhyam]
[88.1] sāttvikāni purāṇāni vijñeyāni ca ṣaṭ pṛthak /
[88.2] brahmāṇḍaṃ brahmakaivartaṃ mārkaṇḍeyaṃ tathaiva ca //
[Padma.P uttarabhāga 236.20]
[88.3] bhaviṣyad vāmanaṃ brāhmaṃ rājasāni ca ṣaḍvidhāḥ /
[PadmaP uttarabhāga 236.21ab]
[88.4] mātsyaṃ kaurmaṃ tathā laiṅgaṃ śaivaṃ skāndaṃ tathaiva ca /
[88.5] āgneyañ ca ṣaḍ etāni tāmasāni nibodha me //
” iti [PadmaP uttarabhāga 236.18]
[88.6] mātsye: “saṅkīrṇās tāmasāś caiva rājasās sāttvikās tathā /
[88.7] kalpāś caturvidhāḥ proktāḥ brahmaṇo divasāś ca te /
[88.8] yasmin kalpe tu yatproktaṃ purāṇaṃ brahmaṇā purā // [MatsyaP]
[88.9] tasya tasya tu māhātmyaṃ tena rūpeṇa vartate /
[88.10] saṅkīrṇeṣu sarasvatyāḥ pitṝṇāñ ca nigadyate // [MatsyaP]
[88.11] agneś śivasya māhātmyaṃ tāmaseṣu prakīrtyate /
[88.12] rājaseṣu tu māhātmyam adhikaṃ brahmaṇo viduḥ // [MatsyaP]
[88.13] sāttvikeṣv atha kalpeṣu māhātmyam adhikaṃ hareḥ /
[88.14] teṣv eva yogasaṃsiddhā gamiṣyanti parāṃ gatiṃ //” iti [MatsyaP]
[88.15] pādme: “vāsiṣṭhañ caiva hārītaṃ vyāsaṃ pārāśaraṃ tathā //
[PadmaP uttarabhāga 236.23cd]
[88.16] bhāradvājaṃ kāśyapīyaṃ smṛtiṣaṭkantu sāttvikam /
[88.17] mānavaṃ yajñavalkyañ ca ātreyaṃ dākṣyam eva ca //
[PadmaP uttarabhāga 236.24]
[88.18] kātyāyanaṃ vaiṣṇavañ ca smṛtiṣaṭkantu rājasam /
[88.19] gautamaṃ bārhaspatyañ ca sāṃvartañ ca yamasmṛtiḥ //
[PadmaP uttarabhāga 236.25]
[88.20] śāmbham auśanasañ caiva smṛtiṣaṭkantu tāmasam //
” iti [PadmaP uttarabhāga 236.26ab]
[88.21] tathā: “sāttvikā mokṣadā jñeyā rājasāḥ svargadāḥ smṛtāḥ /
[PadmaP uttarabhāga 236.21cd]
[88.22] tathaiva tāmasā devi nirayaprāptihetavaḥ //
” [PadmaP uttarabhāga 236.22ab]
[88.23-24] ityādi vacanasiddhasātvikapurāṇeṣu pratipāditānāṃ bhagavadārādhanādīnāṃ mokṣahetutvasmaraṇāt,
sāmanyena aṣṭādaśapurāṇoktakarmaṇāṃ jīrṇaplavasādṛśyaṃ vaktuṃ na śakyam.
[vaikhānase kriyābāhulyam]
 [89.1-2] anyathā svargamokṣanirayāṇām ekarūpatvāṅgīkārāpātāt. ataḥ śrīmadvaikhānasasūtroktāṣṭādaśasaṃskārā evety avagantavyam. bodhāyanasūtre  #
saṃskārasaṅkhyā na kṛtā. 
[89.3-5] āpastambādināpi pañcamahāyajñānāṃ nityahomasya ca pākayajñatvenāṅgīkārāt
ete ṣoḍasaṃskārā iti vivicyānuktatvāt aparasaṃskārapratipādanābhāvāc ca na tatroktāḥ gṛhītuṃ śakyāḥ.
[89.6-8] śrīvaikhānase tu kriyābāhulyam apy asti. tathā hi. aṣṭādaśasaṃskārāḥ pākayajñāś
ca pṛthaktvenopapaditāḥ. varṣavardhanādyāstu viśeṣāḥ. pañcamahāyajñasahitā dvāviṃśadyajñāḥ
- pañcamahāyajñānām ekatvam. aparaś cāṣṭādaśavyatirikta iti.
[89.9] kriyābāhulyena kim ādhikyam iti cet - ucyate. muṇḍopaniṣadi -
[89.10] “kriyāvān eṣa brahmavidāṃ variṣṭhaḥ” iti “kriyāvantaḥ śrotriyā brahmaṇiṣṭhāḥ svayaṃ juhvata
[89.11] ekarṣiṃ śraddhayantaḥ. teṣām evaitāṃ brahmavidyāṃ vadeta” iti ca śrūyate.
[89.12-15] bodhāyanaḥ:
“tasmād yaḥ kaścana kriyāvān satām anumatācāras sa śrotriyas sa eva vijñeyas sa eva
vijñeyaḥ” iti. kiñca - karmabhūyastvāt phalabhūyastvañ ca “yathopāsanaṃ phalam” iti
nyāyāt siddhyati. ataḥ:
aṣṭādaśasaṃskārāpratipādakatvād asya sūtrasya śreṣṭḥatvaṃ etas sūtriṇāṃ sarvotkṛṣṭatvañ copapadyata iti nirūpitaḥ ṣaṣṭho hetuḥ.
[89.16] iti ṣaṣṭhahetunirūpaṇam.
[saptamahetunirūpaṇam]
 [90.1-3] atha śrīvaikhānasasūtrasya itarasūtrāpekṣābhāvāt svātantryam astīti jñāpayituṃ sāṅgakriyākalāpavattvād iti saptamo hetur nirūpyate.  #
tathā hi: 
atrasūtre aṣṭādaśasaṃskārāḥ śārīrāḥ prasiddhās sāṅgāḥ eva pratipāditāḥ.
[90.4-8] nanu - aṅkurārpaṇaśatābhiṣekāgnidvayasaṃsargaputraparigrahabrahmamedhavṛṣotsarjanādipratipādanābhavāt
sāṅgakriyākalāpavattvaṃ nāstīti cet - tad asat. iyaṃ śaṅkā śrīvaikhānasasūtrasvarūpānabhijñatvakṛtā.
idaṃ sūtram ekādaśapraśnātmakam. atra na pratipāditānīti uktiḥ,
atiriktatvena gṛhyapariśiṣṭasadbhāvājñānāt. gṛhyapariśiṣṭasadbhāvaḥ katham avagamyate iti cet - ucyate.
[90.9] “athāṅkurārpaṇavidhiṃ vyākhyāsyāmaḥ” ity ārabhya khaṇḍadvayenāṅkurārpaṇam uktam.
[90.10-11] “sāyaṃ sthaṇḍile sahasraṃ piṣṭena somarūpāṇi karotī“ty atra viśeṣeṇa sthaṇḍilādipratipādanam.
[90.12] “śatābhiṣekaṃ pūrvāhṇe puṇyāhaṃ dvijabhojanam //
” ity ārabhya [GṛhyapariśiṣṭaS]
[90.13] “sāyaṃ gomayasaṃlipte sthaṇḍile prāg anunnate /
[90.14] prācīrekhā dvipañcāśat saṃkhyayā tatra saṃlikhet //
[GṛhyapariśiṣṭaS.]
[90.15] udīcīś ca tathā rekhā dvatriṃśatsaṃkhyayā likhet //
” [GṛhyapariśiṣṭaS]
[90.16] ityādinā śatābhiṣekaprayogaś ca uktaḥ.
[90.17] tathā “dhautavastradhāriṇau syātām” ity ārabhya [GṛhyapariśiṣṭaS]
[90.18] “dīpādyalaṅkṛte gehe vrīhīn āstīrya tatra vai /
[90.19] carmābhāve kaṭaṃ vāpi tad ūrdhve vastram āstared //
” iti [GṛhyapariśiṣṭaS]
[90.20] “śeṣahome 'ntahomānte āsīnau tatra carmaṇi /
[90.21] visṛjāmi vratañ ceti tadvrataṃ carma santyajet //
” [GṛhyapariśiṣṭaS]
[90.22] ityādinā agnidvayasaṃsargaprakāraś ca pratipāditaḥ.
[91.1] putraparigrahaprakāraś ca
[91.2] “tyāgavikrayadāneṣu prokteṣv api tatas smṛtau /
[91.3] ekaṃ na dadyān no gṛhyāt na strī bhartrananujñayā //
” ityādinā [GṛhyapariśiṣṭaS]
[91.4] brahmamedhavidhis tu
[91.5] “saṃskāro brahmaniṣṭhānāṃ sadācāravatām api /
[91.6] brahmamedho 'tiphalado na sarveṣāṃ dvijanmanām //
” ityādinā [GṛhyapariśiṣṭaS]
[91.7] vṛṣotsargavidhis tu
[91.8] “vṛṣotsargavidhiṃ vakṣye yena pretatvamocanam /
[91.9] snātvātha vāstuhomānte pretatvasya vimuktaye //
” ityādibhiḥ [GṛhyapariśiṣṭaS]
[91.10] evaṃ atrānuktāni sarvāṇi gṛhyapariśiṣṭe proktāni iti veditavyam.
[91.11-15] bodhāyanādibhir apy ete sāṅgā eva pratipāditā iti cet - na. “sati kuḍye
cikrakarme” ti nyāyena pradhānakarmāṇi pratipāditāni cet aṅgavicāraḥ kartavyaḥ. sandhyopāsane
 arghyapradānādikam anuktam. vānaprasthāśramasvīkaraṇādikam api na pratipāditam. vānaprasthāśramasvīkaraṇāsvīkaraṇāraṇyāharaṇapātralakṣaṇādiṣu 
vaikhānasasūtrāpekṣā asty eva. devatāpratiṣṭhādikam uktaṃ lakṣaṇam anuktam.
[91.16-18] āpastambādibhiḥ sandhyopāsanāṅkurapratisaradevatārādhanayajñopavītadhāraṇādikam
apy anuktam. āpastambādīnām anyonyāpekṣā prasiddhā. anyonyāpekṣā nāma asvātantryam aṅgahīnavat.
[91.19] manu: “yad yat paravaśaṃ karma tat tad yatnena varjayet // [ManuDhŚ 4.159cd]
[91.20] sarvaṃ paravaśaṃ duḥkhaṃ sarvam ātmavaśaṃ sukham /
[91.21] etad vidyāt samāsena lakṣaṇaṃ sukhaduḥkhayoḥ //” [ManuDhŚ 4.160]
 [91.22-23] anena anantasthiraphalaprāptir darśitā. ataḥ sūtrāntaranairapekṣyāt sarvasūtrottamatvaṃ svātantryañ ca ghaṭata iti nirūpitas saptamo 
[91.24] iti saptamahetunirūpaṇam
[atha aṣṭamahetunirūpaṇam]
[vaikhānasasūtrasya akhilaśiṣṭaparigṛhītatvam]
[92.1-3] idānīṃ tāvat śrutismṛtipurāṇādibhiḥ sarvottaratvenāvagatasya śrīvaikhānasasūtrasya
akhilaśiṣṭaparigṛhītatvam astīti darśayituṃ manvādyaiḥ svīkṛtatvād iti aṣṭamo hetuḥ nirūpyate. tathā hi
[92.5] manu: “ataḥ paraṃ pravakṣyāmi dharmaṃ vaikhānasāśramam //
” ity ārabhya
[92.6] “puṣpamūlaphalair vāpi kevalair vartayet sadā /
[92.7] kālapakvaiḥ svayaṃ śīrṇair vaikhānasamate sthitaḥ //” iti [ManuDhŚ 6.21]
[92.8] vyāsa: “mūlair eke phalair eke puṣpair eke dṛḍhavratāḥ / [MBh 12.236.13cd]
[92.9] vartayanti yathānyāyaṃ vaikhānasamate sthitāḥ //” iti [MBh 12.236.14ab]
[92.10] gautama: śrāmaṇakenāgnim ādhāyāgrāmyabhojī” iti
[92.11] yama: śrāmaṇakena vidhānena sāyaṃ prātar upaspṛśet. iti
[92.12-13] śaṅkhalikhitau:
śrāmaṇakenāgnim ādhāya kāle kuruvinda - veṇu - śyāmākanīvārādibhir vartayet. iti.
[92.14-16] hārīta: vānaprastho grāmyā oṣadhī parivarjayet. tretāgnīnāṃ sthāne śrāmaṇakaṃ
vāgnim ādhāya valkalaśāṇacarmakuśamuñjavidalakaṃ vā vasāno vaikhānasaproktena vidhinā
vānaprastho vikhanā bhavati. anujñāyiko 'nuprasthāyikaś” ceti
[92.17] vasiṣṭha: śrāmaṇakenāgnim ādhāyāhitāgnir vṛkṣamūlikaḥ. iti [VāsiṣṭhaDhŚ 9.10]
[92.18] bodhāyana: “vānaprastho vaikhānasaśāstrasamudācāraḥ” [BaudhDhS 12.6.11.14]
 [92.19-21] āpastamba: “ekāgnir aniketaḥ syād” iti. asya dharmakarpardī “gārhapatyādīnāṃ tretāgnīnāṃ sthāne yasyaiko 'gniḥ aupāsana eva - vaikhānasasūtre 
pāṇigrahaṇanimitvadvādaupāsanasya.
[92.22-23] jaiminīyasūtre saumikacāturmāsyaprakāraṇe. “bhāradvājapūrvaṃ yathā vaikhānasapūrvaṃ pañcaḥ” meti (?)
[akhilaśiṣṭaparigrahasya prāmāṇyātiśayahetutvam]
[93.1-2] atrobhayatra ātrivyākhyānam - ṣoḍaśartvijāṃ madhye bhāradvājasūtriṇaṃ prastotāraṃ vaikhānasasūtriṇaṃ pratihartāraṃ varayet” iti.
[93.3] kapiñjalasaṃhitāyām:
[93.4] “yājanādhyāpanayutaḥ śiṣyānugrahakārakaḥ /
[93.5] ācārya iti vijñeyo mantratantraparāyaṇaḥ // [KapiñjalaS]
[93.6] āśrame vā vane vā 'pi putradārasamāhitaḥ /
[93.7] aṣṭākṣaraparo nityaṃ sa vaikhānasa ucyate // [KapiñjalaS]
[93.8] grāmyadharmāṇi sarvāṇi varjayed vanavāsakaḥ /
[93.9] valkalājinasaṃvītaḥ sa maunīty abhidhīyate //
” iti [KapiñjalaS]
[93.10] pādme dvādaśākṣaraprakāre
[93.11] “..... putradārasamanvitaḥ /
[93.12] vane vā pattane vāpi japed vaikhānasaḥ śuciḥ //
[93.13] viyuktaḥ putradārādyaiḥ svayam eva vane sthitaḥ //” [PadmaP ]
[93.14] anyair api evam evoktam.
[93.15-16] akhilaśiṣṭaparigrahe ko viśeṣa iti cet - akhilaśiṣṭaparigrahāt prāmāṇyātiśayo 'stīty avagamyate.
[93.17] āśvamedhike:
“dharmaṃ jijñāsamānānāṃ pramāṇaṃ prathamaṃ śrutiḥ / [MBh 14, App. 4.2492]
[93.18] dvitīyaṃ dharmaśāstraṃ hi tṛtīyaṃ lokasaṅgrahaḥ //” iti [MBh 14, App. 4.2493]
[93.19] manu: “vidvadbhis sevitaṃ samyak nityam adveṣarāgibhiḥ /
[93.20] hṛdayenābhyanujñāto yo dharmas taṃ nibodhata //” iti [ManuDhŚ 2.1]
[93.21] yājñavalkya:
“catvāro vedadharmajñāḥ parṣat traividyam eva vā /
[93.22] sā brūte 'yaṃ sa dharmaḥ syād eko vādhyātmavittamaḥ //
[YājñavalkyaDhŚ 1.9]
[93.23] vedāḥ pramāṇaṃ smṛtayaḥ pramāṇaṃ dharmārthayuktaṃ vacanaṃ pramāṇaṃ /
[93.24] yasya pramāṇaṃ na bhavet pramāṇaṃ kas tasya kuryād vacanaṃ pramāṇaṃ //
[94.1] na yasya vedā na ca dharmaśāstraṃ
[94.2] na vṛddhavākyaṃ ca bhavet pramāṇam /
[94.3] so 'dharmakṛd duṣṭahato durātmā
[94.4] svātmāpi tasyaiva bhavet pramāṇam (?) //
” [YājñavalkyaDhŚ ]
[smṛter vedamūlatve tredhā nirvāhaḥ]
[94.5-9] smṛter api vedamūlatve tredhā nirvāhaḥ kṛtaḥ. nityānumeyaśrutimūlatvam prābhākarāḥ.
“teṣām utsannāḥ pāṭhāḥ prayogād anumīyanta” ity utsannaśākhāmūlatvam āpastambādyāḥ.
tat prābhākarādhibhiḥ dūṣitaṃ bhāṣyakārānabhimatañ ca. prābhākarapakṣe 'pi nityānumeyaśrutimūlatve
akṣaraśo vā ānupūrvīviśeṣaviśiṣṭatvena vā. akṣaraśa iti yady ucyate tarhi kaṭatapayādīnām
api nityānumeyaśrutimūlatvāt smṛtitvaṃ syāt.
[94.10-15] ānupūrvīviśeṣaviśiṣṭatveneti cet nityānumeyatvaṃ bhajyet iti. utsannaśākhāmūlatvam
iti pakṣe śākhāsu tatratatrotsannā vā utaikā śākhā utsannā vā. tatratatreti cet na
- padakramādirūpeṇādhīyamānatvād utsannaśākhāmūlatvaṃ na ghaṭate. ekaivotsanneti
cet - na. viṣṇor aṃśāvatārasya tapoyogabalopetasya sarvavedasākṣāt kāravato vyāsasya
ajñātāśāsaṃbhavena ekasyāpi śiṣyasya tad adhyāpanasāmarthyasambhavāt tathā vaktum
ayuktatvād iti. ato viprakīrṇaśākhāmūlatvaṃ vaktavyam. tathoktam.
[94.16] “durbodhā vaidikāś śabdāḥ prakīrṇatvāc ca ye khilāḥ /
[94.17] tadjñais ta eva sṣaṣṭārthāḥ smṛtitantre pratiṣṭhitāḥ //” iti
 [94.18-20] ataḥ śrutismṛtipurāṇādibhiḥ prāmāṇatvenāvagatasya śrīvaikhānasasūtrasya akhilaśiṣṭaparigrahāt prāmāṇyātiśayo 'stīti “manvādyais  #
svīkṛtatvād” iti nirūpito 'ṣṭamo hetuḥ. 
[94.21] ity aṣṭamahetunirūpaṇam
[navamahetunirūpaṇam]
[vaikhānasasūtriṇāṃ nārāyaṇaikaparatvam]
 [95.1-3] athedānīm āpastabādisūtrāntaraniṣṭhānāṃ sūtrakārād ārabhya avicchinnatvena paramparayā ekāntitvaṃ nāstīti jñāpayituṃ vaikhānasasūtriṇām  #
eva tat sambhavatīti darśayituṃ. 
[95.4] “pratyakṣaṃ anumānañ ca śāstrañ ca vividhāgamam /
[95.5] trayaṃ suviditaṃ jñeyaṃ dharmasiddhim abhīpsatā //” [ManuDhŚ 12.105]
 [95.6-7] iti manusmaraṇānusāreṇa pratyakṣādibhir avagamayituñ ca akhilajagadekakāraṇabhūtaśrīmannārāyaṇaikaparatvād iti navamo hetur nirūpyate. 
[95.8] asya sūtrasya nārāyaṇaikaparatve:
[tatra ṣaḍvidhatātparyaliṅgāni]
[95.9] “upakramopasaṃhārāv abhyāso 'pūrvatā phalam /
[95.10] arthavādopapattī ca liṅgaṃ tātparyanirṇaye //“
[nārāyaṇasyaiva parabrahmaśabdavācyatvam]
[95.11-17] ity uktāni ṣaḍvidhāni tātparyaliṅgāni santi. tathā hi ādyapraśne prathamakhāṇḍe
“nārāyaṇaparāyaṇa” ity uktam. evaṃ “sadādhyātmarato dhyānayogī nārāyaṇaparaṃ brahma
paśyan dhāraṇaṃ dhārayed akṣaraṃ paraṃ brahmāpnoti - “nārāyaṇaparaṃ brahmeti śrutiḥ”
ity upasaṃhāre sannyāsavidhau pratipāditam. sandhyopāsanādi - puṇyāhāghārāntahoma
- nāndīmukhopanayana - pāṇigrahaṇaparyanteṣu antakarmaṇi ca ato devādivaiṣṇavā mantrāḥ
viniyuktāḥ. evaṃ āghāraprakaraṇe “śaro 'ṅgāre 'gnau juhuyād” iti sūtreṇa idhmādhānaṃ
taittirīyabrāhmaṇavākyānusāreṇa parabrahmāgnau vihitam.
[brahmarudrādīnāṃ yajñāṃśabhāktvaṃ bhagavatprasādalabdham]
[95.18-96.5] parabrahmaśabdābhidheyaś ca bhagavān nārāyaṇa eveti vedānteṣu nirṇītam. tathāhi:
“sad eva somyedamagra āsīt,
ekam evādvitīyam” ityādibhiḥ pratipannasya abhinnanimittopādānakāraṇasya “yato vā
imāni bhūtāni jāyante - tadbrahme“tyādinā jagatkāraṇatvaṃ brahmaśabdavācyatvañ ca
pratipādyate. tasya “satyaṃ jñānam anantaṃ brahme” tyādinā śodhakavākyena svarūpaṃ
nirūpyate. satyatvādiviśiṣṭasya tasya “ānando brahma” iti niratiśayānandarūpatvaṃ
pratipādyate. etādṛśabrahmarūpaṃ vastu “nārāyaṇaparaṃ brahma” “tattvaṃ nārāyaṇaḥ
paraḥ” “eko ha vai nārāyaṇa āsīt” “apahatapāpmā divyo deva eko nārāyaṇaḥ” ityādi
vākyaiḥ śrīmannārāyaṇa eveti niyamyate. evañ ca “adhyūhante” iti taittirīyavākyaśeṣasthabrahmaśabdo
'pi nārāyaṇapara eveti prakṛtasūtroktedhmādhānam api nārāyaṇaparam eva.
[96.6-9] evam ādhāne - “dhyāyan nārāyaṇam upoṣya” iti,
agnihotre - bhūmānaṃ viṣṇuṃ dhyāyet” iti,
darśapūrṇamāse - “udita āditye dhyāyan nārāyaṇaṃ 'viṣṇor nu kam';
iti japitvā” iti,
some ca - “nārāyaṇaparāyaṇas tūṣṇīm āste” iti ca sarvatrāpi abhyāsena nārāyaṇaparatvenoktatvāt idaṃ sūtraṃ nārāyaṇaparam eva.
[96.10-14] nanu - atra sūtre pravāsāgamane āśvayujyāñ ca “pradakṣiṇam arcanaṃ praṇāmo
guhasya” - “bhavaṃ devam āvāhya” ity uktatvāt sarvatra nārāyaṇaparatvam asyeti kathaṃ
vaktuṃ śakyate iti cet - ucyate. “aṅgāny anyā devatā” iti aṅgabhūtānāṃ brahmarudrādīnām
api yajñāṃśabhāktvaṃ bhagavatprasādalabdham iti bhāratādināvagamyate - tathāhi
[96.15] “tatas te surās sarve brahmā te ca maharṣayaḥ // [MBh 12.327.48cd]
[96.16] vedadṛṣṭena vidhinā vaiṣṇavaṃ kratum ārabhan /
[96.17] tasmin satre tathā brahmā svayaṃ bhāgam akalpayat /
[96.18] devā mahārṣayaś caiva sarve bhāgān akalpayan // [MBh 12.327.49]
[96.19] te kārtayugadharmāṇo bhāgāḥ paramasaṃskṛtāḥ /
[96.20] prāpur ādityavarṇaṃ taṃ puruṣaṃ tamasaḥ param // [MBh 12.327.50]
[96.21] śrībhagavān:
yena yaḥ kalpito bhāgaḥ sa tathā samupāgataḥ /
[96.22] prīto 'haṃ pradiśāmy adya phalam āvṛttilakṣaṇam // [MB.h 12.327.52]
[96.23] yajñīye cāpi yakṣyanti sarvalokeṣu vai surāḥ /
[96.24] kalpayiṣyanti vo bhāgāṃs te narā vedakalpitān // [MBh 12.327.54]
[rudrīdīnāṃ nārāyaṇāṅgatayā pūjārhatvam]
[97.1] yo me yathā kalpitavān bhāgam asmin mahākratau /
[97.2] sa mahāyajñabhāgārho vedasūtre mayā kṛtaḥ //” iti [MBh 12.327.55]
[97.3] śrībhāgavate:
“ahaṃ bhavo dakṣabhṛgupradhānāḥ prajeśabhūteśasureśamukhyāḥ /
[97.4] sarve vayaṃ yanniyamaṃ prapannā mūrdhnārpitaṃ lokadhuraṃ vahāmaḥ //“
[97.5] evaṃ ca bhavādīnām api nārāyaṇāṅgatvena pūjārhatvāvagamāt.
[97.6] “aṅgabhāvena devānām arcanaṃ na niṣiddhyate /
[97.7] svatantrabuddhyā kurvan hi brāhmaṇo narakaṃ vrajet //
[97.8] brahmāṇam indram agniṃ vā harer āvaraṇaṃ vinā /
[97.9] yas tu sampūjayed vipraḥ sa pāṣaṇḍī bhaved dhruvam //“
[97.10] ityādinā aṅgabhāvena teṣām arcanaṃ kurvato doṣābhāvasmaraṇāc ca sūtre tathoktiḥ.
[97.11] tathā: “anyatra tvāṃ samāropya yady upāsā vidhīṃyate /
[97.12] sā vṛttiḥ pracyutā proktā tava tattvaṃ tathaiva ca // [KJ.K ]
[97.13] tvayi sarvaṃ samāropya yady upāsā vidhīyate /
[97.14] sā vṛttiḥ sakalā jñeyā tava tattvaṃ tavaiva hi //” [KJK ]
[97.15-18] iti jñānakāṇḍe kaśyapenopāsanasvarūpabhedapradarśanāt “viṣṇor nityārcā
sarvadevārcā bhavatī“ti mukhyatvena sūtreṇa pratipāditatvāt pracyutiphalapradatvābhāvāc
ca teṣām aṅgabhāvena pūjanaṃ yujyate. āpastambādisūtreṣu sarvasaṃskārāṇāṃ sadvārakatvena
pratipādanāt nārāyaṇaikaparatvena sakṛd api smaraṇābhavāt teṣāṃ na nārāyaṇaikaparatvam.
[āpastambādisūtrāṇāṃ nārāyaṇaikaparatvābhāvaḥ]
[97.19-21] nanu bodhāyanenāpi “athāto viṣṇupratiṣṭhākalpaṃ vyākhyasyāmo dvādaśyām
ekādaśyāṃ śroṇāyāṃ vā yāni cānyāni śubhanakṣatrāṇi” ity ārabhya “dvādaśanāmabhiḥ
amuṣmai svāhā amuṣmai svāhā” ityādinā homādikam uktā.
[97.22] “tvām ekam ādyaṃ puruṣaṃ purātanaṃ
[97.23] nārāyaṇaṃ viśvasṛjaṃ yajāmahe /
[97.24] tvam eva yajño vihito vighneyaḥ
[97.25] tvam ātmanātman pratigṛhṇīṣva havyam //” [BaudhGṛŚeṣS 2.13.36]
[āpastambādīnāṃ nānādevatāparatvam]
[98.1-5] iti nārāyaṇaikaparatvena pratipādanāt kathaṃ teṣāṃ nārāyaṇaikaparatvaṃ nāstīty
ucyata iti cet - satyam. āpastambādīnām ācāryeṇānena bodhāyanena nārāyaṇaikaparatvena
pratiṣṭhādikam anuktam. kintu. “atha rudrapratiṣṭhāvidhiṃ vyākhyāsyāmaḥ. caturthyām
aṣṭamyām ārdrāyām apabharaṇyāṃ vā yāni cānyāni śubhanakṣatrāṇi” iti prakṛtya “bhavāya
devāya svāhe“tyādibhiḥ “bhavasya devasya patnyai svāhe“tyādibhiś ca homādikam uktvā
[BaudhGṛŚeṣS 2.16.1-2]
[98.6] “tvām ekam ādyaṃ puruṣaṃ purātanaṃ
[98.7] rudraṃ śivaṃ viśvasṛjaṃ yajāmahe /
[98.8] tvam eva yajño vihito vidheyas
[98.9] tvam ātmanātman pratigṛhṇīṣva havyaṃ //” [BaudhGṛŚeṣS 2.16.39]
[98.10] iti śivapratiṣṭhā,
evaṃ “athāto mahādevasyāharahaḥ paricaryāvidhiṃ vyākhyāsyāmaḥ“
[98.11-15] ity ārabhya “mahādevam āvāhayet - āyātu bhagavān mahādeva” iti pṛthaktvena
rudrapūjā ca pratipāditā. tathā - anyatra “athāto 'rdhamāse 'rdhamāse 'ṣṭamyāṃ brāhmaṇāḥ
striyaś cāhuḥ” ity ārabhya “atha pradoṣe rudraṃ virūpākṣaṃ sapanīkaṃ sasutaṃ sapārṣadam”
ityādibhiḥ rudrāvāhanam uktam. evaṃ “ādityam ambikāṃ viṣṇuṃ gaṇanāthaṃ maheśvaram”
iti pañcapūjā ca. ataḥ bodhāyanasūtraṃ nārāyaṇaikaparaṃ na bhavati.
[98.16-18] atha āpastambādayaḥ kiṃ nārāyaṇaikaparaḥ - ata rudraparāḥ āhosvit nānādevatāparāḥ?
. nārāyaṇaikaparā iti cen na. jātikulācārādiṣv āgotraprathamād ārabhya:
[98.19] “śvaśrūrasya digambaravratavatī sambandhinas saugatāḥ /
[98.20] mātā cāsya pitā ca pāśupatinau vaiśeṣiko deśikaḥ /
[98.21] bhrātā tiṣṭhati sāṅkhyayogasamaye cārvākaśiṣyas sakhā
[98.22] mithyācārasamāhvayas svayam asau viplāviko vaidikaḥ //“
[98.23-99.4] ity uktarītyā eteṣāṃ śaivapāśupatavaiṣṇavādyākariṇa vidyamānatvāt āpastambādisūtrāṇy
api nārāyaṇaikaparāṇi na bhavanti. bhagavato nārāyaṇasya samārādhanavidhipratipādanābhāvāc
ca. nārāyaṇaikaparañ ced āpastambādisūtraṃ tarhi tatsūtroktadharmānuṣṭhātāraḥ sarve
'pi nārāyaṇaikaparā eva syuḥ. na ca tathā dṛśyate. pāñcarātrādyuktamārgeṇa vaiṣṇavasaṃpādane
“svasūtre vidyamāne tu” - “svasūtrasya parityāgāt” - “yas svadharmaṃ parityajya”
 “vidharmaḥ paradharmaś ca” - śreyā svadharmo viguṇaḥ” - ityādi vacanapratipāditasvasūtraparityāgaparadharmasvīkāraśākhāraṇḍatvādidoṣāḥ prasajyeran. 
[99.5-6] “svaśāstranirṇaye satye satyāḥ syur lokanirṇayā” iti svasūtrasya prāmāṇyabuddhiś ca teṣām avarjanīyā.
[vaikhānasānāṃ avicchedena nārāyaṇaparatvam]
[99.7-9] vaikhānasānāṃ sūtrakārād ārabhya avicchinnatvena śrīmannārāyaṇaikaparatvenārādhanādikaṃ pratyakṣasiddham. tathā ca sūtram,
“gṛhe devāyatane vā bhaktyā bhagavantaṃ nārāyaṇam arcayet tad viṣṇoḥ paramaṃ padaṃ gacchatīti vijñāyate” iti.
 [99.10-12] itareṣv āpastambādiṣu pitṛ pitāmaha mātula mātāmaha putra pautra bhrātṛ sambandhiṣu kecic chaivāḥ kecid pāśupatāḥ kecic chāktāḥ  #
nānādevatāparāś cetyevamākāreṇa dṛśyate. 
[99.13] “janmāntarasahasreṣu tapojñānasamādhibhiḥ /
[99.14] narāṇāṃ kṣīṇapāpānāṃ kṛṣṇe bhaktiḥ prajāyate //“
 [99.15-16] iti keṣāñcit svakṛtapūrvapuṇyaviśeṣān nārāyaṇaparatvasambhave 'pi svasūtrakāram ārabhya svaparyantam avicchinnatvena tad astīti  #
vaktuṃ na śakyate. ataḥ - 
[99.17] “nānākāmahatajñānā nānādaivatayājinaḥ /
[99.18] narā bhagavat aikantye na sthāsyanti kalau yuge // [VāyuP]
[99.19] āgamād anumānāc ca pratyakṣād upapattitaḥ /
[99.20] parīkṣya nipuṇaṃ buddhyā śraddhātavyaṃ vipaścitā //” [VāyuP]
[99.21-22] iti vāyupurāṇādivacanād āgamādibhir nipuṇaṃ parīkṣya nirṇīta evārthaḥ vipaścidbhiḥ anuṣṭheyaḥ.
[nārāyaṇasya pāramyam]
[99.23-100.10] nanu - kiṃ arthaṃ nārāyaṇaikaparatvena sūtraṃ praṇītam iti cet - ucyate.
nārāyaṇa akhilajagadekakāraṇatvāt paraṃbrahmaparamātmādiśabdavācyatvāt apavargādiphalapradatvāt
samābhyadhikarahitatvāc ca nārāyaṇaikaparatvena praṇītam. atra - “nārāyaṇād ru jāyate.
nārāyaṇād indro jāyate. nārāyaṇād dvādaśādityāḥ rudrā vasavas sarvāṇi ca bhūtāni.
nārāyaṇād eva samudpadyante. nārāyaṇāt pralīyante” ityādyāḥ “nārāyaṇaparaṃ brahme“ty
ārabhya “antarbahiś ca tatsarvaṃ vyāpya nārāyaṇaḥ sthitaḥ” ity ādyāḥ,
“tam eva vidvān amṛta iha bhavati. nānyaḥ panthā ayanāya vidyate” “utāmṛtatvasyeśānaḥ” ityādyāḥ,
 “na tasya kāryaṃ karaṇañ ca vidyate” “na tatsamaścābhyadhikaś ca dṛśyate” “parāsya śaktir vividhaiva śrūyate svābhāvikī jñānabalakriyā ca” 
“eṣa sarvabhūtāntarātmā divyo deva eko nārāyaṇaḥ” ityādyāḥ,
“eko ha vai nārāyaṇa āsīt” ityādyāḥ,
 “yato vā imāni bhūtāni jāyante. yena jātāni jīvanti. yatprayanty abhisaṃviśanti. tadvijijñāsasva. tad brahme“ti “patiṃ viśvasyātmeśvaram” ityādyāś  #
ca śrutayaḥ pramāṇam. 
[śvetāśvatarādeḥ rudrapāramyaparatvābhāvaḥ]
[100.11-23] nanu - śvetāśvatare - “eko hi rudro na dvitīyāya tasthe - ya imān lokān
īśata īśanībhiḥ - viśvādhiko rudro maharṣiḥ - hiraṇyagarbhaṃ janayāmāsa pūrvaṃ sa
no buddhyā śubhayā saṃyunaktu - “umāsahāyaṃ paramaṃ maheśvaraṃ triyambakaṃ nīlakaṇṭhaṃ
praśāntam. jñātvā munir gacchati bhūtayoniṃ samastasākṣiṃ tamasaḥ parastāt” ityādibhiḥ
rudrasyāpi jagatkāraṇatvādi pratipādyata iti cet - ucyate. āpātato rudraparatvenāvagamyamāne
'pi vicāryamāṇe nārāyaṇaparatvam eva. eka eva rudra ity anupapannam. “sahasrāṇi sahasraśo
ye rudrā” ityādi śrutibhiḥ “ekādaśarudrā” ityādibhiś ca anekarudrāṇāṃ vidyamānatvāvagamāt
krūrasya rudraśabdavācyasya “bṛhattvāt bṛṃhaṇatvāc ca tadbrahmeti prakīrtitam” iti
brahmaśabdavācyatvāsambhavāt,
“teṣām asurāṇāṃ tisraḥ pura āsann” ity ārabhya,
“idam asiṣyatīti rudram abruvan rudro vai krūras so 'syatviti. so 'bravīd varaṃ vṛṇai
aham eva paśūnām adhipatirasāv iti tasmād rudraḥ paśūnām adhipatir iti” “rudro vā
akāmayata paśumān syām iti - “mātā rudrāṇāṃ duhitā vasūnām” iti. paśupatitvayācakatvāt.
“naiva devo na martyaḥ. na rājā varuṇo vibhuḥ. nāgnirnendro na pavamānaḥ.
[brahmarudrādīnāṃ nārāyaṇasāmyābhāvaḥ]
[100.24-101.7] mātṛkkaś ca na vidyate - ity ārabhya “etad rudrasya dhanuḥ. rudrasyatvena
dhanurārtniḥ. śira utpipeṣa. sa pravargyo 'bhavat. tasmād yas sapravargyeṇa yajñena
yajate. rudrasya sa śiraḥ pratidhāti. nainaṃ rudra āruko bhavati” ity uktatvāc ca
rudrasya brahmaśabdavācyatvaṃ na sambhavati. rudra hara paśupati nīlagrīva śitikaṇṭha
bhava śarva kapardītyādīnām ekatvena śruyamāṇānām ekatvaṃ na sambhavati. īśvara maheśvara
paramamaheśvara iti paramamaheśvaraśabdaśravaṇāt. “śiva eko dhyeyaḥ śivaśśaṅkaraḥ
sarvam anyatparityajye” tyādinā śivaśabdavācyād adhikatvena śivataraśivatamaśabdavācyasya
vidyamānatvāt. śambhuśabdasya viśvaśambhutvaśravaṇāt īśānasya jagadīśānatvaśravaṇāt
mahādevasya “tamīśvarāṇāṃ paramaṃ maheśvaraṃ taṃ devatānāṃ paramañ ca daivatam” iti
śravaṇāc ca rudrādīnāṃ paraṃbrahmaśabdavācyatvaṃ na sambhavati.
[101.8-12] nanu - śvetāśvatare - umāsahayaviśeṣita paramamaheśvaraśabdavācyasya rudratvasambhavāt
paraṃbrahmaśabdavācyatvaṃ tasya sambhavatīti cet - na. paramamaheśvaraśabdasya umāsahāyam
ity atra rudrādiṣv anupapannatvāt. ukārastvavadhāraṇārthaḥ. u - mā sahāyaṃ lakṣmīsahāyaṃ
paramaṃ maheśvaram eva trilocanatvādiviśeṣaṇaviśiṣṭhaṃ lakṣmīnarasiṃhaṃ dhyātvetyarthaḥ.
yadvā. devamanuṣyādyapekṣayā paramamaheśvaratvāt,
[101.13] “sṛṣṭisthityantakaraṇīṃ brahmaviṣṇuśivātmikām /
[101.14] sa saṃjñāṃ yāti bhagavān eka eva janārdanaḥ //“
[101.15-18] iti bhagavaccharīrabhūtatvāc ca rudrasya paramamaheśvaratvam. evaṃ bhūtaṃ
rudraṃ dhyātvā munir mananaśīlassan bhūtayoniṃ sarvakāraṇakāraṇaṃ samstarakṣakaṃ
tamasaḥ parastāt gacchati. “ādityavarṇaṃ tamasaḥ parastād” ityādibhiḥ tamasaḥ pāravartinaṃ
prakṛteḥ paraṃ paramātmānaṃ nārāyaṇaṃ gacchati - prāpnoti ity arthaḥ.
[101.19] kiñca - atra: sano devaḥ śubhayā smṛtyā saṃyunaktu. ity anena
[101.20] “ārogya bhāskarād icchet śriyam icched dhūtāśanāt /
[101.21] śaṅkarāt jñānam anvicchet mokṣam icchej janārdanāt //“
[101.22-23] iti jñānapradatvāt śaṅkaropāsanam ucyate. ato bhagavatā nārāyaṇena sāmyaṃ brahmarudrādīnāṃ nopapadyate.
[101.24] bhārate: “ye tu sāmānyabhāvena manyante puruṣottamam /
[101.25] te vai pāṣaṇḍano jñeyās sarvakarmabahiṣkṛtāḥ // [MB.h ]
[rudrādisāmyena nārāyaṇāvamantṝṇām aniṣṭam]
[102.1] yas tu nārāyaṇaṃ devaṃ sāmānyenābhimanyate /
[102.2] sa yāti narakaṃ ghoraṃ yāvac candrādivākaram // [MB.h ]
[102.3] yo mahādviṣṇum anyena hīnadevena durmati /
[102.4] sādhāraṇaṃ sakṛd brūte so 'ntyajo nāntyajoṃ 'tyajaḥ //” [MBh ]
[102.5] vārāhe: “anyadevasamaṃ ye tu manyante māṃ narādhamāḥ /
[102.6] caṇḍālatāṃ vrajanty āśu janmani nava pañca ca //” iti [VarāhaP]
[102.7] śrībhāgavate:
“yas tu nārāyaṇaṃ devaṃ samatvenāvamanyate /
[102.8] sakṛttenāvamānena narakānnātivartate // [BhāgavataP ]
[102.9] asmād anyaṃ paratvena cintayāno hy acetanaḥ /
[102.10] sa pāṣaṇḍīti vijñeyas sarvakarmabahiṣkṛtaḥ //
” iti [BhāgavataP ]
[102.11] kaurme: “ye 'nyaṃ devaṃ paratvena vadanty ajñānamohitāḥ /
[102.12] nārāyaṇāj jagannāthāt te vai pāṣaṇḍinaḥ smṛtāḥ // [KūrmaP ]
[102.13] yas tu nārāyaṇaṃ devaṃ brahmarudrādidaivataiḥ /
[102.14] samatvenaiva vīkṣeta sa pāṣaṇḍī bhaved dvijaḥ //” iti [KūrmaP ]
[102.15] bhāradvāja:
“aśuddhā brahmarudrādyā jīvā viṣṇor vibhūtayaḥ /
[102.16] tān vai kudṛṣṭayas samyak paratvenāpy upāsate //” iti
[102.17] vārāhe: agastyaṃ prati rudraḥ:
[102.18] “yo yajñair ijyate devo yasmāt sarvam idaṃ jagat /
[102.19] utpannaṃ sarvadā yasmin līyate sacarācaram // [VarāhaP]
[102.20] nārāyaṇaḥ paro devaḥ sattvarūpī janārdanaḥ /
[102.21] tridhātmānaṃ sa bhagavān sasarja parameśvaraḥ // [VarāhaP]
[102.22] śuddhasattvas svayaṃ jajñe rajassattvādikaṃ vibhuḥ /
[102.23] sasarja nābhikamale brahmāṇaṃ kamalāsanam // [VarāhaP]
[102.24] rajasā tamasā yuktaṃ so 'pi māṃ sasṛje prabhur //” iti [VarāhaP]
[103.1] nanu: “sarvapāpaharañ ceha paścāt saṃsāranāśanam /
[103.2] suvarṇaraupyatāmrādyaiḥ lohenāpi tathaiva ca // [VarāhaP]
[103.3] tathā rayāṅgam aṣṭāṅgaṃ sunābhañ ca suvṛttakam /
[103.4] jvālācatuṣkasaṃyuktaṃ kṛtvā caiva vidhānataḥ // [VarāhaP]
[103.5] agnau pratāpya vidhivat dhārayed bhaktisaṃyutaḥ //” iti [VarāhaP]
[103.6] “yajño dānaṃ tapo homo bhojanaṃ pitṛtarpaṇam /
[103.7] cakralāñchanahīnasya viprasya viphalaṃ bhavet // [VarāhaP.]
[103.8] śrāddhe dāne vrate yajñe vivāhe copanāyane /
[103.9] cakrāṅkitaṃ vipram eva pūjayed aparaṃ na tu //” [VarāhaP]
[103.10-11] ityādivacanaiḥ cakrādinānaṅkitasya vaiṣṇavatvābhāvāt vaikhānasānāṃ kathaṃ vā vaiṣṇavatvam iti cet - ucyate.
[cakrādyanaṅkitānām api vaikhānsānāṃ vaiṣṇavatvam]
[103.12-13] “yasya me śriyam amitāṃ dātuṃ garbha eva kare cakraṃ dhārayāmi sa cakravartī bhavati” iti śruteḥ
[103.14] “vaikhānasānāṃ sarveṣāṃ garbhavaiṣṇavajanmanām /
[103.15] nārāyaṇaḥ svayaṃ garbhe mudrāṃ dhārayate nijām //” iti
[103.16] “sudarśanam abhīty uktvā dakṣiṇe tu sudarśanam /
[103.17] ravipām iti vāme tu śaṅkhañ ca bibhṛyāt kare //“
[vaikhānasānāṃ garbhato vaiṣṇavatvam]
[103.18] iti bhṛguṇoktatvāc ca śrīviṣṇubalikarmaṇā vaikhānasānāṃ garbhavaiṣṇavatvādikaṃ pratipannam.
[103.19] tathā: “indriyebhyaḥ parā hy arthā hy arthebhyaś ca paraṃ manaḥ /
[103.20] manasas tu parā buddhir buddher ātmā mahān paraḥ //
[103.21] mahataḥ param avyaktam avyaktāt puruṣaḥ paraḥ /
[103.22] puruṣān na paraṃ kiñcit sā kāṣṭhā sā parā gatiḥ //“
[garbhagatasya prapadanopapattiḥ]
[103.23] iti śruteḥ paramaikāntitvaṃ paramapuruṣavaśīkaraṇadvārā garbhagatasya prapattir api sambhavati.
[103.24] garbhagatasya prapattir api garbhopaniṣadi śrūyate. “jñānād dhyanād akṣaram oṅkāraḥ cintayati.“
 [104.1-2] ity uktvā “atha navame māsi sarvalakṣaṇasampūrṇo bhavati. pūrvajātiṃ smarati. kṛtākṛtañ ca karma bhavati. śubhāśubhañ ca karma vindati.“ 
[104.3] “nānāyonisahasrāṇi dṛṣṭā caiva tato mayā /
[104.4] āhārā vividhā bhuktāḥ pītāś ca vividhāḥ stanāḥ // [Garbha.U 4.1]
[104.5] jātasyaiva mṛtasyaiva janma caiva punaḥ punaḥ /
[104.6] aho duḥkho dadhau magno na paśyāmi pratikriyām //
” ityuktvā [GarbhaU 4.2]
[104.7] “yadi yonyāḥ pramucye 'haṃ taṃ prapadye nārāyaṇām /
[104.8] aśubhakṣayakartāraṃ phalamuktipradāyakam //” iti [GarbhaU 4.6]
[104.9-14] puruṣasūktabhāṣye - mudgalopaniṣadi - “vāmadevo 'py āṅgirasas san pūrvapūjāṃ
samārātriṃ patnyanasūyāgarbha eva śayāno brahmaiva vedayāñ cakre sa garbhaṃ puro
bhitvā brahmalokam upacakrāma tam utkrāmāntam āha madhye 'dhvānam indraḥ upaniṣada uvāca,
bhagavan garbhapañjare evābhiniveśamāna anabhijñātopāyo 'smāt kiñcid dhādityā sa
garbhas sarvo manyamāno 'dhvanaḥ pāram upagacchasī“tyādi. tathā ca garbhagatasya
prapadanavicāraśravaṇādyupapadyata eva.
[vaidikatāntrikabhedena prapatter dvaividyam]
[104.15-16] vaidikatāntrikabhedena prapattir dvividhā - praṇavapūrvakatvena puruṣādyāvāhanādikaṃ vaidikam.
[vaidikaprapatter lakṣaṇam]
[104.17] śrutyantare:
“akāreṇocyate viṣṇus sarvalokeśvaro hariḥ /
[104.18] uddhṛtā viṣṇunā lakṣmīr ukāreṇa tathocyate /
[104.19] makāras tu tayor dāsa iti praṇavalakṣaṇam //” iti
[104.20] kiñca. praṇavoccāraṇamātreṇa śaṅkhacakrādidhāraṇam api sambhavatīti śruyate.
[104.21-24] kaivalyopaniṣadi - “dhṛtordhvapuṇḍraḥ kṛtacakradhārī viṣṇuṃ paraṃ dhyāyati
yo mahātmā. svareṇa mantreṇa sadā hṛdisthaṃ parāt paraṃ yanmahato mahāntam.” iti.
sarvakāraṇabhūtāya sarvarakṣakāya sarvaśeṣiṇe śriyaḥ pataye eva svābhāvikaśeṣabhūta
iti sarvadānusandhānam eva vaidikī prapattiḥ.
[105.1] “svojjīvanecchā yadi te svasattāyāṃ spṛhā yadi /
[105.2] ātmadāsyaṃ hareḥ svāmyaṃ svabhāvañ ca sadā smara //“
[105.3] ity eva sūtre pratipaditam.
[105.4] pāñcarātre tu
[105.5] “tyaktvā trayīṃ tantram eva prapadya śaraṇaṃ sthitāḥ //
” iti [PādmaS caryāpāda 21.56cd]
[105.6] “ananyasādhye svābhīṣṭhe mahāviśvāsapūrvakam /
[105.7] tadekopāyatā yācñā prapattiḥ śaraṇāgatiḥ //“
[105.8-10] iti ca upadiśyate. tasyāḥ prapatteḥ sakṛtkaraṇāt samantrakatvābhāvāt taccheṣagatyanusmaraṇābhāvāc
ca tāṃ tāntrikaprapattiṃ vihāya “yad eva vidyayā karoti tad eva vīryavattaraṃ bhavatī“ti
śrutyā vaidikaprapattim evoktavān sūtrakāraḥ.
[taptacakrādyaṅkaṃ na dvijanmanām]
[105.11] skānde: “viṣṇvāgamāditantreṣu dīkṣitānāṃ vidhīyate /
[105.12] śaṅkhacakragadāpūrvair aṅkanaṃ nānyadehinām // [SkandaP ]
[105.13] śivāgamādidīkṣāṇāṃ dhāryaṃ tiryak tripuṇḍrakam //” iti [SkandaP ]
[105.14] viṣṇu: “śaṅkhacakrādyaṅkanañ ca gītanṛttādikaṃ tathā /
[105.15] ekajāter ayaṃ dharmaḥ na jātu syād dvijanmanām //” iti [ViṣṇuP ]
[105.16] śrībhāgavate daśamaskandhe:
[105.17] “trivakrāyām upaślokaḥ putraḥ kṛṣṇam anuvrataḥ /
[105.18] śiṣyas sākṣān nāradasya dadau cittam akhaṇḍitam //
[105.19] tenoktaṃ sāttvataṃ tantraṃ yat jñātvā mokṣabhāg bhavet /
[105.20] yatra strīśūdradāsānāṃ saṃskāro vaiṣṇavaḥ smṛtaḥ //
” iti [BhāgavataP ]
[tāntrikaprapatter lakṣaṇādi]
[105.21] padmapurāṇe:
“vedajñe brāhmaṇe nityaṃ sarvās tiṣṭhanti devatāḥ /
[105.22] iti tittiriśākhāyāṃ śrūyate nṛpasattama // [PadmaP ]
[105.23] dakṣiṇe 'ṃse brāhmaṇasya śaṅkhacakragadādharaḥ /
[105.24] haris tiṣṭhati vāme tu devakīsūnur ādarāt // [PadmaP ]
[106.1] tato brāhmaṇadeho 'yaṃ devatāgāra ucyate /
[106.2] taddāhe devatās sarve palāyante diśo daśa // [PadmaP ]
[taptacakraṅkaṇādividhīnām adhikārī]
[106.3] agāradāhī sa bhavet taddāhī brāhmaṇādhamaḥ /
[106.4] śaṅkhaṃ cakraṃ mṛdā yas tu kuryāt taptāyasena vā // [PadmaP ]
[106.5] sa śūdravatbahiṣkāryaḥ sarvasmād dvijakarmaṇaḥ /
[106.6] yathā śmaśānajaṃ kāṣṭham anarhaṃ sarvakarmasu // [PadmaP ]
[106.7] tathā cakrāṅkito vipras sarvakarmasu garhitaḥ //” iti. [PadmaP ]
[106.8] tatraiva: “mohād vā lobhato vāpi vipraś cakrāṅkito yadi /
[106.9] anarhas sa hi vijñeyaḥ śrautasmārteṣu karmasu // [Padma.P ]
[106.10] kriyāsv anarhatām eti yathā kāṣṭhaṃ śmaśānagam /
[106.11] tathā cakrādinā dagdhāḥ sarvakarmasv anarhatām // [PadmaP ]
[106.12] dagdhārdhakāyo yatrāsti grāme janapade 'pi vā /
[106.13] śmaśānaṃ tad dhi vijñeyaṃ vāsānarhaṃ dvijanmanām //” [PadmaP ]
[106.14-16] ityādinā dūṣaṇam uktam. etāni taptacakrāṅkanavidhāyakāni vacanāni “viṣṇvāgamāditantreṣu
dīkṣitānām” ity uktatvāt ekajātiviṣayatvenoktatvāt “nānyadehinām” ityuktatvāc ca
tāntrikāgamoktaprakāreṇa dīkṣitaviṣayāṇīty avagamyate.
[106.17-19] yadvā vidhiniṣedhavacanānāṃ vaiyarthyaparihārāya “vapāśrapaṇībhyām anvārabhate
tannaivānvārabdhaṃ naivānanvārabdhaṃ” “avaghreyam eva tat naiva prāśitaṃ naivāprāśitam”
ityādi śrutinyāyena samantrakatvena bhāvanārūpeṇa śrīvaikhānasaśāstre pratipāditam.. yathā:
[106.20] “sudarśanam abhīty uktvā dakṣiṇe tu sudarśanam /
[106.21] ravipām iti vāme ca śaṅkhañ ca bibhṛyāt kare //” iti
[106.22] mahopaniṣadi - brahmasūkte:
[106.23] “dakṣiṇe tu bhuje vipro bibhṛyād vai sudarśanam /
[106.24] savye tu śaṅkhaṃ bibhṛyād iti vedavido viduḥ //” iti.
[pāñcarātroktataptacakradhāraṇasya sarvādhikārikatvābhāvaḥ]
[pāñcarātrādīnāṃ mohanaśāstratvam]
[107.1] mohaśāstratvāt śaptaviṣayatvāc ca pañcarātre tāpavidhānaṃ uktam iti kecit vadanti.
[107.2] padmapurāṇe gautama:
“yan mayi brāhmaṇābhāsāḥ ṛjau kaitavam īdṛśam /
[107.3] anuṣṭhitaṃ tato vedamārgabhraṣṭhāś ca pāpinaḥ // [Padma.P ]
[107.4] kālamukhe pāñcarātre kālapāle śāmbhave 'pi ca /
[107.5] śākte ca dīkṣitā yūyaṃ bhavata brāhmaṇādhamāḥ //” iti [PadmaP ]
[107.6] brahmā: “bauddhe bhāgavate tantre tṛtīye pāñcarātrake /
[107.7] dīkṣitāś ca dvijā nityaṃ bhaveyur nirbhayā hare // [PadmaP ]
[107.8] śrautasmārtasamācāre sadyomuktikare śubhe /
[107.9] tvadbhaktivimukhā nityaṃ bhaveyuḥ parimohitāḥ // [Padma.P ]
[107.10] śaṅkhvaikhanacakragadāpūrvavajrapāśāṅkuśādibhiḥ /
[107.11] aṅkitāḥ śraddhayā yūyaṃ bhavata brāhmaṇādhamāḥ //” iti [PadmaP ]
[107.12] skānde - “sūtasaṃhitāyām sarasvatīṃ prati rudraḥ:
[107.13] “śrutir balīyasīty uktā pramāṇānāṃ sulocane” ity ārabhya [SkandaP ]
[107.14] “pāñcarātrādimārgāṇāṃ vedamūlatvamāstike /
[107.15] na hi svatantratas tena bhrāntimūlāni rūpiṇi // [SkandaP ]
[107.16] tathāpi yo 'ṃśo mārgeṇa vaidikenāviruddhyate /
[107.17] so 'ṃśaḥ pramāṇam ity uktaṃ keṣāñcid adhikāriṇām // [SkandaP ]
[107.18] atyantas khalitānān tu prāṇiṇāṃ vedamārgataḥ /
[107.19] pāñcarātrādayo mārgāḥ kālenaivopakārakāḥ /
[107.20] tāntrikāṇāṃ mahādevi na labhyo 'vyavadhānataḥ //
” iti pratipāditam. [SkandaP ]
[107.21] kaurme: “purā dāruvane puṇye munayo gṛhamedhinaḥ //” [KūrmaP 16.97ab]
[107.22] ity ārabhya māyayā gokalpanādi śāpaprāptiparyantam uktvā:
[107.23] “kā no vṛttir mahādeva śāpānnaḥ trātum arhasi / [KūrmaP 16.112cd]
[107.24] tathā pārśvasthitaṃ viṣṇuṃ samprekṣya vṛṣabhadhvajaḥ /
[pāñcarātrasya vedabhraṣṭānuddiśya pravṛttatvam]
[108.1] kim eteṣāṃ bhavet kāryaṃ prāha puṇyaiṣiṇām iti // [Kūrma.P 16.113]
[108.2] tatas sa bhagavān viṣṇuḥ śaraṇyo bhaktavatsalaḥ /
[108.3] gopatiṃ prāha viprendrān ālokya praṇatān hariḥ // [KūrmaP 16.114]
[108.4] na vedabāhye śāstre ca puṇyaleśo 'pi śaṅkara /
[108.5] saṅgacchate yato dharmo vedād eva hi nirbabhau // [KūrmaP 16.115]
[108.6] tathāpi bhaktavātsalyāt rakṣaṇīyā maheśvara /
[108.7] āvābhyāṃ sarva evaite viprā vai nātrasaṃśayaḥ // [KūrmaP 16.116]
[108.8] tasmād vai vedabāhyānāṃ rakṣaṇārthañ ca pāpinām /
[108.9] vimohanāya śāstrāṇi kariṣyāmi vṛṣadhvaja // [KūrmaP 16.117]
[108.10] evaṃ sañcodito rudro mādhavenāsurāriṇā /
[108.11] cakāra mohaśāstrāṇi keśavo 'pi śiveritaḥ // [KūrmaP 16.118]
[108.12] kāpālaṃ yāmalaṃ vāmaṃ bhairavaṃ pūrvapaścimam /
[108.13] pāñcarātraṃ pāśupataṃ tathānyāni sahasraśaḥ // [KūrmaP 16.119]
[108.14] kṛtvā cārcya ca tad devān kurvāṇās tatra coditam /
[108.15] patanti narake ghore bahūn kalpān punaḥ punaḥ //
” ityādi coktam [KūrmaP 16.120]
[108.16] skānde śaṅkarasaṃhitāyām
[108.17] “nekṣeta pūjāvelāyāṃ naraṃ vatsa bahiṣkṛtam /
[108.18] dadhīcinā gautamena ye śaptā brāhmaṇādhamāḥ // [SkandaP ]
[108.19] kalāv avatariṣyanti ninditās te bahiṣkṛtāḥ //” iti [SkandaP ]
[108.20] sāmbapurāṇe:
“śrutibhraṣṭaḥ smṛtiprokta prāyaścitte bhayaṃ gataḥ /
[108.21] krameṇa śrutisiddhyarthaṃ manuṣyas tantram āśrayet // [SāmbaP]
[108.22] dharmaśāstre purāṇe ca proktaṃ hi maraṇāntikam /
[108.23] prāyaścittaṃ manuṣyāṇāṃ pāpiṣṭhānāṃ sudāruṇam // [SāmbaP]
[pāñcarātramārgānusāriṇāṃ śrautasmārtabāhyatvam]
[109.1] bhayaṃ durbalacittānāṃ maraṇe jāyate bhṛśam /
[109.2] teṣām evābhirakṣārthaṃ tad ahaṃ tantram uktavān // [SāmbaP]
[109.3] pāñcarātraṃ bhāgavataṃ tantraṃ sāttvatanāmakam /
[109.4] vedabhraṣṭān samuddiśya kamalāpatir abravīt //” iti [SāmbaP]
[109.5] anyatra: “athāṃśoḥ sāttvato nāma viṣṇubhaktaḥ pratāpavān /
[109.6] mahātmā dānanirato dhanurvedavidāṃ varaḥ //
[109.7] sa nāradasya vacanād vāsudevārcane rataḥ /
[109.8] śāstraṃ pravartayāmāsa kuṇḍagolādibhiḥ śritam //
[109.9] tasya nāmnā tu vikhyātaṃ sāttvataṃ nāma śobhanam /
[109.10] pravartate mahacchāstraṃ kuṇḍādīnāṃ hitāvaham //” iti
[109.11] vāsiṣṭhe: “bṛddhaśāvaka nirgandhāḥ pāñcarātravido janāḥ /
[109.12] kāpālikāḥ pāśupatāḥ pāṣaṇḍā ye ca tadvidhāḥ // [VāsiṣṭhaDhŚ ]
[109.13] yasyāśnanti havīṃśy ete durātmānas tu tāmasāḥ /
[109.14] na tasya tad bhavec chāstraṃ pretyeha ca na tatphalam //
” iti. [VāsiṣṭhaDhŚ ]
[109.15] laiṅge - navamādhyāye yugadharme
[109.16] “aṅkitāś ca bhaviṣyanti devatāyudhalāñchanaiḥ /
[109.17] nārāyaṇam aśṛṇvanti yugānte samupasthite // [LiṅgaP]
[109.18] anyāni yāni karmāṇi śrautāni munisattama /
[109.19] smārtāni nācariṣyanti kalau brahman narās sadā // [LiṅgaP]
[109.20] āmnāyaṃ dharmaśāstrañ ca purāṇaṃ bhārataṃ mune /
[109.21] alpamātram iti brahman vadiṣyanti kalau yuge // [LiṅgaP]
[109.22] na kuryuḥ śrautakarmāṇi śraddhayā munisattama /
[109.23] svadharme rucitā nāsti brāhmaṇānāṃ kalau yuge // [LiṅgaP]
[109.24] pāñcarātraṃ praśaṃsanti kecid bhāgavataṃ mune /
[109.25] kecit kāpālam icchanti kecit pāśupataṃ mune // [LiṅgaP]
[cakrāṅkanasya bhāvanārūpeṇaiva kartavyatā]
[110.1] kecid bauddhaṃ praśaṃsanti kecid daigambaraṃ tathā /
[110.2] kecil lokāyataṃ brahman kecit saumaṃ mahāmune // [LiṅgaP]
[110.3] lākulaṃ kecid icchanti tathā kecit tu bhairavam /
[110.4] kecid vāmaṃ praśaṃsanti kecic chāktaṃ tathaiva ca // [LiṅgaP]
[110.5] śāmbhavaṃ kecid icchanti yāmalaṃ bhuvi kecana /
[110.6] anyāni yāni śāstrāṇi viruddhāni mahāmune // [LiṅgaP]
[110.7] tīrthavikrayiṇaḥ kecid devavikrayiṇaḥ pare /
[110.8] kṣīravikrayiṇaḥ kecid ājyavikrayiṇaḥ pare // [LiṅgaP]
[110.9] māṃsavikrayiṇaḥ kecit surāvikrayiṇaḥ pare /
[110.10] putravikrayiṇaḥ kecid dāravikrayiṇaḥ pare // [LiṅgaP]
[110.11] bhartṛvikrayiṇaḥ kecid bhaviṣyanti kalau narāḥ //” iti [LiṅgaP]
[110.12] ataḥ pāñcarātoktaṃ taptacakradhāraṇaṃ sarvasādhāraṇaṃ na bhavantīti siddham.
[110.13-16] atha yad uktaṃ sarvasādhāraṇaṃ na bhavatīti tan nopapadyate - ātharvaṇe
“cakraṃ bibharti vapuṣābhitaptaṃ balaṃ devānāmamitasya viṣṇoḥ. sa eti nākaṃ duritā
vidhūya prayānti yadyatayo vītarāgāḥ,
“caraṇaṃ pavitraṃ vitataṃ purāṇaṃ” ityādi śrutibhiḥ sarvasādhāraṇatvena śrūyamāṇatvāt iti cet - na.
[110.17-20] taptacakradhāraṇe prāyaścittavidhānāt. ataḥ yathoktamārgeṇa bhāvanārūpeṇaiva
cakrāṅkanaṃ na tu taptarūpeṇa. sarvasādhāraṇaśrutis tu vaikhānasetaraviṣayā. “yasya
me śriyam” ityādi śrutyavirodhena arthavyavasthāyāḥ kāryatvāt. ataḥ taptacakrāṅkanaṃ
sarvasādhāraṇaṃ na bhavati.
[110.21] kiñ ca: “yatra śāstragatir bhinnā sarvakarmasu bhārata /
[110.22] udite 'nudite caiva homabhede yathā bhavet /
[110.23] sa garīyān mahābāho sarvaśāstroditād api //“
[110.24] iti sumantusmaraṇāc ca vyavasthitavikalpotra vaktavyaḥ.
[viṣṇor eva saṃhārakartṛtvam]
 [111.1-2] kiñca brahmarudrādīnām api saṃhārakartā harir eveti śrūyate. yajuṣi - hariṃ harantam anuyanti devāḥ viśvasyeśānaṃ vṛṣabhaṃ matīnām”  #
iti.ab hier Telugu überprüfen 
[viṣṇukartṛkarudropāsanasya kāraṇam]
[111.3] brahmapurāṇe:
“brahmāṇam indraṃ rudrañ ca yamaṃ varuṇam eva ca /
[111.4] nigṛhyāharate yasmāt tasmād dharir ihocyate // [Brahma.P ]
[111.5] brahmā śambhus tathaivārkaś candramāś ca śatakratuḥ /
[111.6] evam ādyās tathaivānye yuktā vaiṣṇavatejasā // [Brahma.P ]
[111.7] jagatkāryāvasāne tu viyujyante ca tejasā /
[111.8] tejasaś caiva te sarve pañcatvam upayānti ca//” iti [BrahmaP ]
 [111.9-14] nanu - “hariṃ harantaṃ” iti pūrvopāttayajuṣi īśānaśabdaśravaṇāt rudra eva saṃhārakarteti śrūyate iti cet - tad asat. tatra “viśvasyeśāna, 
” iti jaganniyāmakatvam ucyate. bis hier telugu noch überprüfentathā ca “patiṃ viśrasyātmeśvara,
” itivat nārāyaṇa eva atra pratipādyaḥ. “asyeśānā jagato viṣṇupatnī” sa hariḥ suvittamaḥ,
“perur indrāya pinvata” “virāḍ asi“,
“bṛhatī śravasīndrapatnī dharmapatnī“,
“sa brahmā sa śivas sendraḥ“,
ityādi śrutayotra vibhāvanīyāḥ.
[111.15] nanu kaurme aṣṭamādhyāye - rāmāyaṇasaṃkṣepe:
[111.16] “sa kṛtvā vānaraśataiḥ laṅkādvāraṃ mahodadhau // [KūrmaP 21.44cd]
[111.17] setuṃ paramadharmātmā rāvaṇaṃ hatavān prabhuḥ //” [KūrmaP 21.45ab]
[111.18] iti rāvaṇavadhādikaṃ pratipādya:
[111.19] “setumadhye mahādevam īśānaṃ kṛttivāsasam // [KūrmaP 21.46cd]
[111.20] sthāpayāmāsa liṅgasthaṃ pūjayāmāsa rāghavaḥ /
[111.21] tasya devo mahādevaḥ pārvatyā saha śaṅkaraḥ // [KūrmaP 21.47]
[111.22] pratyakṣam eva bhagavān dattavān varam uttamam /” [KūrmaP 21.48ab]
[rudrasya varadātṛtvaṃ viṣṇuprasādalabdham]
 [112.1-2] iti bhagavate rudropāsanam ucyate iti cet - satyam. rudrasya tad api bhagavadvaraprasādalabdham. evaṃ hi vārāhe prāgitihāse rudragītāsu  #
ucyate, yathā - 
[112.3] agastyaṃ prati rudraḥ:
[112.4] “brahmaṇāhaṃ purā sṛṣṭaḥ proktaḥ sṛja iti prajāḥ /
[112.5] avijñātāsamartho 'haṃ nimagnassalile dvija //
” ity ārabhya [VarāhaP]
 [112.6-7] jalamadhye kālamedhasaṅkāśaḥ atiśobhanaḥ puṇḍarīkākṣaḥ kaścit puruṣo rudreṇa dṛṣṭaḥ kastvam iti rudreṇa pṛṣṭasya tasya prativacanam: 
[112.8] “ahaṃ nārāyaṇo devo jalaśāyī sanātanaḥ /
[112.9] divyaṃ cakṣur bhavatu te tena māṃ paśya yatnataḥ //
” iti pratipādya [VarāhaP]
[112.10] “evam uktas tadā tena yāvat paśyāmm ahaṃ tanum /
[112.11] tāvad aṅguṣṭhamātran tu jvaladbhāskaratejasam // [VarāhaP]
[112.12] tam evāhaṃ prapaśyāmi tasya nābhau tu paṅkajam /
[112.13] brahmāṇaṃ tatra paśyāmi hy ātmānañ ca tadaṅkataḥ // [VarāhaP]
[112.14] evaṃ dṛṣṭvā mahātmānaṃ tato harṣam upāgataḥ /
[112.15] taṃ stotuṃ dvijaśārdūla matir me samajāyata //” [VarāhaP]
[112.16-17] ity upakramya mahatstotram uktvā ante rudreṇa bhagavantaṃ pratyabhīṣṭanivedanaṃ pratipāditam. yathā:
[112.18] “iti stuto me bhagavannanāde juṣasva bhaktasya viśeṣataś ca /
[112.19] sṛṣṭiṃ sṛjasveti tu coditasya sarvajñatāṃ dehi namo 'stu viṣṇo //” iti [VarāhaP]
[112.20] evaṃ stotre parisamāpite
[112.21] “varaṃ varava bhadraṃ te devadeva umāpate //” [VarāhaP]
[112.22] iti bhagavatā niyuktaḥ rudra:
[112.23] “brahmaṇā cāham uktas tu prajās sṛja iti prabho /
[112.24] tatra jñānaṃ prayacchasva trividhaṃ bhūtabhāvana //
” iti prārthayāmāsa. [VarāhaP]
[viṣṇoḥ śarabharūparudrādisaṃhārakatvam]
[113.1] tadā śrībhagavān:
[113.2] “sarvajñas tvaṃ na sandeho jñānarāśisanātanaḥ /
[113.3] devānāñ ca sadā pūjyaḥ sarvadā tvaṃ bhaviṣyasi // [VarāhaP.]
[113.4] evam ukte punarvākyam uvācomāpatir mudā /
[113.5] anyaṃ dehi varaṃ deva prasiddhaṃ sarvajantuṣu // [VarāhaP]
[113.6] martyo bhūtvā bhavān eva māmārādhaya keśava /
[113.7] māṃ vahasya ca deveśa varaṃ matto gṛhāṇa ca // [VarāhaP.]
[113.8] yenāhaṃ sarvadevānāṃ pūjyāt pūjyataro 'bhavat //
” iti punaḥ tena prārthitaḥ [VarāhaP]
[113.9] śrībhagavān:
“devakāryāvatāreṣu mānuṣyatvam upāgataḥ /
[113.10] tvām evārādhayiṣyāmi tvañ ca me varado bhava // [VarāhaP]
[113.11] yattvayoktaṃ vahasveti devadeva umāpate /
[113.12] sa tvāṃ vahāmi deva tvāṃ megho bhūtvā śataṃ samāḥ //
” iti varam api dadau.
[113.13] “evam eva harir devaḥ sarveśas sarvabhāvanaḥ /
[113.14] varado 'bhūt purā mahyaṃ tenāhaṃ daivatair vṛtaḥ // [VarāhaP.]
[113.15] nārāyaṇāt paro devo na bhūto na bhaviṣyati /
[113.16] etad rahasyaṃ devānāṃ purāṇānāñ ca sattama //” iti [VarāhaP]
[113.17] kiñca
[113.18] śrīviṣṇupurāṇe:
“devatiryaṅmanuṣyeṣu śarīragrahaṇātmikā /
[113.19] līleyaṃ sarvabhūtasya tava ceṣṭopalakṣaṇā // [ViṣṇuP ]
[113.20] devatiryaṅmanuṣyākhyā ceṣṭāvanti svalīlayā /
[113.21] jagatām upakārāya na sā karmanimittajā //” iti [ViṣṇuP ]
[113.22-23] evaṃ nṛsiṃharūpiṇā bhagavatā śarabharūpeṇāgatānāṃ brahmarudrādīnām api saṃhārādikaṃ nārasiṃhapurāṇādiṣv avagamyate. yathā:
[śarabhanirmāṇādiprakāraḥ]
[114.1] hiraṇyakavadhānantaraṃ:
tatra saptatriṃśādhyāye
[114.2] “hiraṇyakaśipos trastān sendrān devān bṛhaspatiḥ /
[114.3] kṣīrodasyottaraṃ gatvā stūyatāṃ tatra keśavaḥ // [NarasiṃhaP]
[114.4] yuṣmābhis saṃstuto viṣṇuḥ prasanno bhavati kṣaṇāt//
” ity ārabhya [NarasiṃhaP]
[114.5] “yuṣmad āgamanaṃ sarvaṃ jānāmy asuramardanāḥ /
[114.6] hiraṇyakavināśārthaṃ stuto 'haṃ śaṅkareṇa ca //
ity uktvā [NarasiṃhaP]
[114.7] hiraṇyakavadhānantaraṃ
[114.8] “tasya kopābhibhūtasya nṛsiṃhasya jagatpateḥ /
[114.9] dṛṣṭvā bhayānakaṃ rūpaṃ vitresur devadānavāḥ //” [NarasiṃhaP]
[114.10] ity ārabhyoktastotrānantaraṃ brahmasamīpagamanādikaṃ pratipādya:
[114.11] “tasmin bhagavati kruddhe nṛsiṃhe paramātmani /
[114.12] pravepitaṃ jagad idaṃ deveśe kupite bhṛśam // [NarasiṃhaP]
[114.13] tvatto hi nānyaś śaraṇaṃ devānām iha vidyate /
[114.14] narasiṃhasamudbhūtaṃ bhayaṃ nāśaya me hare //” [NarasiṃhaP]
[114.15] ityādinā rudraprārthanādikam uktvā
[114.16] “hato hiraṇyakaśipuḥ yena daityo mahābalaḥ /
[114.17] ko naś śamayitā tasya kopasya harimedhasaḥ // [NarasiṃhaP.]
[114.18] tvaṃ me janayitā deva sa te janayitā hariḥ /
[114.19] tasya devasya kaś śakto viṣṇor vai nigrahe bhavet // [NarasiṃhaP]
[114.20] yad bhayāt pavate vāyuḥ sūryas tapati yad bhayāt /
[114.21] yad bhayād dharaṇī dhatte nigrahe tasya kaḥ prabhuḥ /
[114.22] tathāpy upāyo dṛśyo me parameṇa samādhinā // [NarasiṃhaP]
[114.23] kṛte tasmin bhavec chreyaḥ tūṣṇīṃ bhāvo na rocate /
[114.24] aśvānāṃ mahiṣaḥ śatruḥ vāraṇānāṃ mṛgādhipaḥ // [NarasiṃhaP.]
[115.1] vānarāṇāṃ tathā meṣaḥ phaṇīnāṃ garuḍaḥ smṛtaḥ /
[115.2] mūṣakānān tu mārjāro mṛgāṇāṃ śvā prakīrtitaḥ // [NarasiṃhaP.]
[115.3] vāyasānāṃ divābhītaḥ siṃhānāṃ śarabhas tathā /
[115.4] tato nirmāpayiṣyāmaḥ śarabhaṃ bhayaśāntaye // [NarasiṃhaP.]
[115.5] śarabho 'dhiṣṭhito 'smābhiḥ nṛsiṃhaṃ śamayiṣyati /
[115.6] ity evam uktvā bhagavān sasarja śarabhaṃ tathā // [NarasiṃhaP.]
[115.7] yasya sandarśanād eva trastamāsīj jagattrayam /
[115.8] tatas tasya bhavānīśaḥ tuṇḍasthānam arocata // [NarasiṃhaP]
[115.9] pṛṣṭhabhāge caturvaktaṃ tasya rudro nyaveśayat /
[115.10] somasūryau nayanayoḥ mārutaṃ pakṣayor dvayoḥ // [NarasiṃhaP]
[115.11] pādeṣu bhūdharān sarvān śivas tasya nyaveśayat /
[115.12] evaṃ nirmāya śarabhaṃ bhavaḥ pramathanāyakaḥ // [NarasiṃhaP]
[115.13] jagarja narasiṃhaṃ taṃ samuddiśya bhayānakam //” [NarasiṃhaP]
[115.14] iti śarabhanirmāṇādikaṃ pratipādya
[115.15] “tataḥ kṣaṇena śarabho nādapūritadiṅmukhaḥ /
[115.16] abhyāśam agamad viṣṇoḥ ninadan bhairavaṃ svanam // [NarasiṃhaP]
[115.17] tam abhyāśagataṃ dṛṣṭvā nṛsiṃhaḥ śarabhaṃ ruṣā /
[115.18] jaghāna niśitair ugraiḥ nakhair nakhavarāyudhaḥ // [NarasiṃhaP]
[115.19] nihate śarabhe tasmin raudre madhuvighātinā /
[115.20] tuṣṭubuḥ puṇḍarīkākṣaṃ devā devarṣayas tathā //” [NarasiṃhaP]
[115.21] iti bhagavatā brahmarudrādyadhiṣṭhitaśarabhahananaṃ pratipāditam.
[115.22] gāruḍe aṣṭanavatitamādhyāye:
[115.23] “hantuṃ abhyāgataṃ raudraṃ śarabhaṃ narakesarī /
[115.24] nakhair vidārayāmāsa hiraṇyakaśipuṃ yathā // [GaruḍaP ]
[116.1] nikṛttabāhūruśirāḥ vajrakalpamukhair nakhaiḥ /
[116.2] merupṛṣṭhe nṛsiṃhena śarabhas sahasāpatat //” [GaruḍaP ]
[116.3] pādme: “tau yudhyamānau tu ciraṃ vegena balavattarau /
[116.4] vināśaṃ jagmatur devau nṛsiṃhaśarabhāv iti // [Padma.P ]
[116.5] tataḥ kruddho mahābāhuḥ nṛsiṃho bhīmanissvanaḥ /
[116.6] sahasrakarapannetraḥ tasya gātrāṇy akartayat // [Padma.P ]
[116.7] patitaṃ bhīmam atyugraṃ gatāṃsuṃ draṣṭum āgatāḥ /
[116.8] ṛṣayo devagandharvā yatra śete bhavo haraḥ // [Padma.P ]
[116.9] taṃ dṛṣṭvā paramaṃ jagmuḥ vismayantu divaukasaḥ /
[116.10] paśaśaṃsus tathā karma nṛsiṃhasya mahādbhutam //” iti [PadmaP ]
[116.11] śrībhāgavate:
“tatas tvaritam ādāya rudraṃ śarabharūpiṇam /
[116.12] vidadāra nakhais tīkṣṇaiḥ hiraṇyakaśipuṃ yathā //
” iti [BhāgavataP ]
[rudropāsakānāṃ śūdratulyatvam]
[116.13-14] kiñca ānuśāsanike umāmaheśvarasaṃvāde bhagavato 'ṅgabhāvena vinā rudropāsanaṃ kurvatāṃ śudratulyatvam uktam. yathā dakṣādhvare:
[116.15] rudrāṇī: ahaṃ jyeṣṭhā viśiṣṭā ca tasmāt tvaṃ māṃ supūjaya /
[116.16] dakṣa: na tu jyeṣṭhā viśiṣṭā tvaṃ mama pūjyā imās surāḥ //” [MBh ]
[116.17] ityādinā rudrāṇīdūṣaṇam adhvarabhaṅgādikaṃ ca pratipādya rudraṃ prati śāpotsargaḥ kriyate.
[116.18] “etad vaṃśasamudbhūtair aspṛśyas tvaṃ bhaviṣyasi /
[116.19] naitad vaṃśeṣu yaḥ kaścit tvadbhakto hi janiṣyati // [MBh ]
[116.20] ajānāt tvāṃ hi yaḥ kaścit munir vā brāhmaṇo 'pi vā /
[116.21] anujīvati cet tasmāt tulyaś śūdreṇa garhitaḥ // [MBh ]
[116.22] bhaved devalakaś caiva rudrakālyupajīvakaḥ //” iti [MBh ]
[bodhāyanādīnāṃ paramaikāntitvābhāve hetavaḥ]
[kātyāyanasūtriṇāṃ paramaikāntitvābhāvaḥ]
[116.23-117.2] ato nārāyaṇasya rudreṇa samānatayā bodhāyanena pratipāditvāt bodhāyanāpastambādisūtreṣu
ṣadvidhatātparyaliṅgābhāvāt teṣāṃ sṛṣṭikālād ārabhya nārāyaṇaikaparatvābhāvāt nānādevatopāsakatvadarśanāc
ca paramaikāntitvaṃ na sambhavati. evaṃ kātyāyanasūtriṇām api:
[117.3] “brāhmavaiṣṇavaraudrais tu sāvitrair maitravāruṇaiḥ /
[117.4] talliṅgair eva mantrais tu arcayet tu samāhitaḥ //
” [Kātyāyanasūtra]
[117.5] iti pratipādanāt na paramaikāntitvam.
[117.6] drāhyāyaṇasūtre tu rudraviṣayatvena karmārambhe prapadanam uktam.
[117.7-9] ataḥ śrīmannārāyaṇaikaparatvāt paramaikāntitvaṃ śrīmadvaikhānasānām eveti
pratijñā kartum ucitā. evaṃ “akhilajagadekakāraṇaśrīmannārāyaṇaikaparatvāt” iti navamahetur nirūpitaḥ.
[117.10] iti navamahetunirūpaṇam.
[daśamahetunirūpaṇam]
[vaikhānasānāṃ bhagavatpriyatamatvam]
[118.1-3] athāsya śrīvaikhānasasūtrasya śīmannārāyaṇaikaparatvād tatsūtrānuṣṭhānavatām
eva bhagavatpriyatamatvam upapadyata iti pratipādanāya “bhagavatpriyatamatvopapatter”
iti daśamahetur nirūpyate.
[118.4-5] chandogabrāhmaṇe:
“vaikhānasā vā ṛṣaya indrasya priyā āsan” iti. atra indraśabdaḥ paramātmapara iti pūrvam evoktam.
[118.6] vārāhe: “aśvatthaḥ kapilā gāvaḥ tulasī vikhanās tathā /
[118.7] catvāro matpriyā rājan teṣāṃ vaikhānaso varaḥ // [VarāhaP]
[118.8] yatra vaikhānasā viprā yatra santi gavāṃ gaṇāḥ /
[118.9] yatra bilvāḥ palāśāś ca tatra sannihito hariḥ //” iti [VarāhaP]
[118.10] kaurme: “maccitā madgataprāṇā mayi saṅgatamānasāḥ /
[118.11] ananyaśaraṇā rājan tasmād vaikhānasā varāḥ //” [KūrmaP ]
[118.12] pāñcarātre pauṣkare:
“viprā vaikhānasākhyā ye te bhaktās tattvam ucyate // [PauṣkaraS 36.260cd]
[118.13] ekantinaḥ susatvasthā dehāntaṃ nānyayājinaḥ /
[118.14] kartavyam iti deveśaṃ saṃyajante phalaṃ vinā // [PauṣkaraS 36.261]
[118.15] prāpnuvanti ca dehānte vāsudevatvam abjaja // [PauṣkaraS 36.262ab]
[devārcanaparāṇāṃ śraiṣṭhyam]
[118.16] bṛhannāradīye:
“devārcanaparā ye ca ye ca tatsādhakā narāḥ /
[118.17] pūjāṃ dṛṣṭvānumodante te vai bhāgavatottamāḥ //
[BṛhannāradaP.]
[118.18] yas tu bhogatayā viṣṇoḥ satkṛtyaṃ kurute sadā /
[118.19] sa bhavet paramaikāntī mahābhāgavatottamaḥ //
[BṛhannāradaP.]
[118.20] ya aikāntyagatā viṣṇau bhagavatyātmabhāvane /
[118.21] te vaiṣṇavā bhāgavatās santa ity api kīrtitāḥ //
[BṛhannāradaP]
[viṣṇuniveditānnādeḥ bhojyatvam]
[119.1] manmānasāś ca madbhaktā mama pūjāsu lolupāḥ /
[119.2] matkathāśravaṇe sattās te vai bhāgavatāḥ smṛtāḥ //
” iti [BṛhannāradaP]
[119.3] “ye 'rcayanti narā bhaktyā nārāyaṇam anāmayam /
[119.4] tān arcayanti vibudhā brahmādyā devatāgaṇāḥ //
[119.5] mayi bhaktiparo yas tu madyājī matparāyaṇaḥ /
[119.6] maddhyānī svakulaṃ sarvaṃ nayaty acyutarūpatām //
[119.7] ye 'rcayanti sadā viṣṇuṃ na te prākṛtamānuṣāḥ /
[119.8] viṣṇulokāt samutpannās te devā nātra saṃśayaḥ // [ĀS 14.58]
[119.9] nāviṣṇur jayate viṣṇur nāviṣṇur viṣṇum arcayet /
[119.10] rūpadvayaṃ hareḥ proktaṃ bimbam arcaka eva ca // [KrA 36.59cd]
[119.11] bimbe tv āvāhanād ūrdhvaṃ sadā sannihito 'rcake / [KrA 36.60ab]
[119.12] arcakas tu prasannātmā harir eva na saṃśayaḥ //
[119.13] kaliḥ kṛtayugas teṣāṃ kleśāś caiva sukhāvahāḥ /
[119.14] yeṣāṃ śarīram aniśaṃ hariśuśrūṣaṇe ratam //” iti
[119.15] bhāgavate: “sā vāg anantarasya guṇān gṛṇīte karau ca tatkarmakarau manaś ca /
[119.16] smared vasantaṃ sthirajaṅgameṣu śruṇoti tatpuṇyakathās sa karṇaḥ //
[119.17] śiraś ca tasyāṅghriṣu namramāṇaṃ tam eva yaḥ paśyati taddhi cakṣuḥ /
[119.18] aṅgāni viṣṇor atha tajjanānāṃ pādodakaṃ yāni vahanti nityam // [BhāgavataP 10.80.4]
[119.19] hṛdi rūpaṃ mukhe nāma naivedyam udare hareḥ /
[119.20] pādodakañ ca nirmālyaṃ yasya mūrdhni sa vaiṣṇavaḥ //
” iti [BhāgavataP ]
 [119.21-120.3] śrutir api: “tad asya priyam abhipātho aśyām naro yatra devayavo madanti urukramasya sa hi bandhur itthā viṣṇoḥ pade parame  #
madhva utsaḥ” iti. asyārthaḥ: 
viṣṇoḥ 'priyaṃ';
tatpāthaḥ niveditam annādikam 'abhyaśyām'. 'devayavo narāḥ';
devārādhakāḥ 'yatra madanti';
yasmin niveditatīrthaprasādādike svīkṛte 'madanti';
hṛṣṭā bhavanti. yadvā:
brahmādīn api na gaṇayanti. 'itthā';
itthaṃ pratidinaṃ vartamānaḥ 'urukramasya viṣṇor bandhuḥ';
jātyekavacanam. sa evātīvābhimataḥ 'parame';
sarvotkṛṣṭe 'madhve';
madhuvat bhogyatame viṣṇoḥ pade 'utsa';
utsukaḥ. yadvā utkṛṣṭaḥ.
[120.4-5] śrutyantare:
 “viṣṇunāśitam aśnanti viṣṇunā pītaṃ pibanti viṣṇuna ghrātaṃ jighranti viṣṇunā rasitaṃ rasayanti tasmād vidvāṃso viṣṇūpahṛtaṃ bhakṣayeyuḥ” iti. 
[120.7] bhāgavate: “tvayopabhuktasraggandha vāso 'laṅkāracarcitāḥ /
[120.8] ucchiṣṭabhojino dāsās tava māyāṃ taremahi //
” iti [BhāgavataP 11.6.46]
[120.9] hārīta: “kṛpādattaṃ hastagataṃ viṣṇubhuktojjhitantu yat /
[120.10] upavāsachalānnātti tena bhuktaṃ suropamam //” iti
[120.11] bhṛgu: “haviḥ kṛtvā caturbhāgam ūrdhvabhāgau nivedayet /
[120.12] adhastād ekabhāgena homa balim athācaret //
[120.13] yadaṃśaṃ pātrasaṃśiṣṭaṃ pūjakāyaiva nirmitam /
[120.14] agnikāryāvaśiṣṭañ ca baliśiṣṭañ ca yad dhaviḥ /
[120.15] sarvaṃ tatpūjakāyaiva proktam evaṃ manīṣibhiḥ //” iti
[120.16] yajñādhikāre bhṛgu:
“ātmanaś ca caturthāṃśaṃ vaiśvadevārtham arcakaḥ /
[120.17] ādāya vaiśvadevānte śiṣṭānnaṃ bhojayet punaḥ // [Y.A ]
[120.18] baliśeṣaṃ homaśeṣaṃ vaiśvadeve viśeṣataḥ /
[120.19] gṛhṇīyād vaiśvadevārthaṃ bhojanārthañ ca ṛtvijaḥ //” iti [YA ]
[120.20-23] kāśyapa: “sarvahaviḥ pātreṣu śiṣṭam annaṃ sarvaṃ bhagavanniveditam apūpādikañ
ca pūjakā gṛhṇīyuḥ. yathā guror ucchiṣṭaṃ putraśiṣyabhṛtyānāṃ bhojyaṃ. tathā sarvasya
rakṣituḥ saumyamūrte sarvavyāpino viṣṇoḥ jagadguror niveditam annādyaṃ viśvaṃ caturvarṇānāṃ
bhaktimatāṃ sarveṣāṃ bhojyam,
abhaktimatām abhojyam” iti.
[120.24] śrīpāñcarātre īśvarasaṃhitāyāṃ samārādhanādhyāye
[120.25] skanda: “tvayā niṣedha ākhyāto mantradattasya vastunaḥ /
[120.26] sarvasya patrapuṣpānna pūrvasya parameśvara // [ĪśvaraS ]
[arcāvatārasya sakalalokojjīvanārthatā]
[121.1] tasyedānīṃ pradānañ ca prāśanañ ca praśaṃsasi /
[121.2] kim etad atra me jātas saṃśayaḥ parameśvara // [ĪśvaraS ]
[121.3] īśvara:pradānaṃ prāśanaṃ putra upabhogyatvam eva ca /
[121.4] śaive pāśupate dṛṣṭam acirād eva pāpakṛt //
[121.5] tatpunar vaiṣṇave mārge vartate vyatyayena tu /
[121.6] anantaphaladaṃ dānāt prāśānāt koṣṭaśuddhikṛt //” iti [ĪśvaraS ]
[121.7] tatraiva devatārcane:
“karṣaṃ nayati pāpāni puṇyavṛddhiṃ karoti ca /
[121.8] dānair dharmaiḥ tathā puṇyais tapobhiś ca na tatphalam // [ĪśvaraS ]
[121.9] bhagavadbhaktipūtānāṃ yatphalaṃ prāpaṇādanāt //” iti [ĪśvaraS ]
[121.10] anyatra: “satsaṅgadevārcanasatkathāsu paropadeśe ca rato manuṣyaḥ /
[121.11] sa yāti viṣṇoḥ paramaṃ padaṃ yaddehāvasāne 'cyutatulyatejāḥ //” iti
[121.12] anyatra: “nārāyaṇaikaniṣṭhā ye sāttvikās tān nibodhata /
[121.13] puruṣā rājasāś caiva nānādaivatayājinaḥ //
[121.14] bāhyā nirdevatāś caiva tāmasāḥ parikīrtitāḥ /
[121.15] rajastamo 'bhibhūtānāṃ na tu mokṣaḥ kathañcana //” iti
[121.16] purāṇāntare:
“yatraiva pūjyate viṣṇur vidhinā prayatair naraiḥ /
[121.17] na tatra hy ādhidaurgatya vyādhicaurādikaṃ bhayam //” iti
[121.18] kiñca: “nityamuktopabhogyatvāt paravyūhātmano hareḥ /
[121.19] tatkālasannikṛṣṭaika lakṣyatvād vibhavātmanaḥ // [Ā.S 14.14]
[121.20] viśuddhair yogasaṃsiddhaiś cintyatvād antarātmanaḥ /
[121.21] arcātmany eva sarveṣām adhikāro niraṅkuśaḥ // [Ā.S 14.15]
[121.22] arcāvatāraviṣaye mamāpy uddeśatas tathā /
[121.23] uktā guṇā na śakyante vaktuṃ varṣaśatair api // [Ā.S 14.16]
[122.1] evaṃ pañcaprakāro 'ham ātmanāṃ patatāmadhaḥ /
[122.2] pūrvasmād api pūrvasmāt jyāyāṃś caivottarottaraḥ // [Ā.S ]
[122.3] saulabhyataṃ jagatsvāmī sulabho hy uttarottaraḥ //” [ĀS ]
[122.4-7] iti pratipāditarityā bhagavataḥ paratvādiṣu saulabhyābhāvāt akhilalokasamujjīvanārtham
arcāvatāraḥ. tadekaparatvād vaikhānasāḥ tatpriyatamāḥ. etadṛśanārāyaṇāyaṇaikaparatvābhāvād
bodhāyanasya āpastambādīnāñ na kathañcad api paramaikāntitvaṃ bhagavatpriyatamatvañ ca sambhavati.
[122.8-9] evaṃ ca vaikhānasānām eva paramaikāntitvaṃ bhagavatpriyatamatvañ copapadyate iti sarvaṃ samañjasam iti daśamo hetur nirūpitam.
[122.10] iti daśamahetunirūpaṇam
[122.11-14] iti śrīramaṇaveṅkaṭācaleśvarapādāravindasaparyāniratasya sarvatantrasvatantrasya
śrīnivāsamakhivedāntadeśikasya kṛtiṣu śrīvaikhānasasūtratātparyacintāmaṇau daśavidhahatunirūpaṇam
upodghātabhāgaḥ samāptaḥ.
