ekasmin samaye bhagavān sarvatathāgatakāyavākcittahṛdayavajrayoṣidbhageṣu vijahāra |
anabhilāpyānabhilāpyaiḥ sarvabuddhakṣetrasumeruparamāṇurajaḥsamairbodhisattvairmahāsattvaiḥ |
tadyathā |
samayavajreṇa ca nāma bodhisattvena mahāsattvena |
kāyavajreṇa ca nāma bodhisattvena mahāsattvena |
vāgvajreṇa ca nāma bodhisattvena mahāsattvena |
cittavajreṇa ca nāma bodhisattvena mahāsattvena |
samādhivajreṇa ca nāma bodhisattvena mahāsattvena |
japavajreṇa ca nāma bodhisattvena mahāsattvena |
pṛthivīvajreṇa ca nāma bodhisattvena mahāsattvena |
abvajreṇa ca nāma bodhisattvena mahāsattvena |
tejovajreṇa ca nāma bodhisattvena mahāsattvena |
vāyuvajraṇe ca nāma bodhisattvena mahāsattvena |
ākāśavajreṇa ca nāma bodhisattvena mahāsattvena |
rūpavajreṇa ca nāma bodhisattvena mahāsattvena |
śabdavajreṇa ca nāma bodhisattvena mahāsattvena |
gandhavajreṇa ca nāma bodhisattvena mahāsattvena |
rasavajreṇa ca nāma bodhisattvena mahāsattvena |
sparśavajreṇa ca nāma bodhisattvena mahāsattvena |
dharmadhātuvajreṇa ca nāma bodhisattvena mahāsattvena |
tadyathā |
akṣobhyavajreṇa ca nāma tathāgatena |
vairocanavajreṇa ca nāma tathāgatena |
ratnaketuvajreṇa ca nāma tathāgatena |
amitavajreṇa ca nāma tathāgatena |
amoghavajreṇa ca nāma tathāgatena |
tadyathā |
api nāma tilabimbamiva paripūrṇaḥ sarvākāśadhātuḥ sarvatathāgataiḥ saṁdṛśyate sma |
 atha te sarvatathāgatā bhagavataḥ sarvatathāgatakāyavākcittavajrādhipateḥ paritoṣaṇārthaṁ svabimbāni strībimbānyabhinirmāya bhagavato vairocanasya  #
kāyādabhiniṣkrāntā abhuvan | 
tatra kecit buddhalocanākāreṇa kecit māmakyākāreṇa kecit pāṇḍaravāsinyākāreṇa kecit samayatārākāreṇa saṁsthitā abhūvan |
tatra kecit rūpasvabhāvākāreṇa śabdasvabhāvākāreṇa kecit gandhasvabhāvākāreṇa kecit sparśasvabhāvākāreṇa saṁsthitā abhūvan |
 atha khalu akṣobhyastathāgataḥ ratnaketustathāgataḥ amitāyustathāgataḥ amoghasiddhistathāgataḥ vairocanastathāgataḥ bodhicittavajrasya tathāgatasya  #
hṛdaye vijahāra | 
samanantarasamāpannasya ca sarvatathāgatādhipateḥ athāyaṁ sarvākāśadhātuḥ sarvatathāgatavajramayaḥ saṁsthito'bhūt |
atha yāvantaḥ sarvakāśadhātusaṁsthitāḥ sarvasattvāḥ sarve ca tena vajrasattvādhiṣṭhānena sarvatathāgatasukhasaumanasyalābhino'bhūvan |
samanantarādhiṣṭhitamātre sa eva bhagavān bodhicittavajrastathāgatastrimukhākāreṇa sarvatathāgataiḥ sandṛśyate sma |
sādhu sādhu bhagavantaṁ sarvatathāgatāḥ |
kintu sarvatathāgatānāmapi saṁśayakaro'yaṁ kuto'nyeṣāṁ bodhisattvānāmiti |
sarvatathāgata saṁśayacchettāraṁ bhagavantaṁ sarvatathāgatasvāminaṁ papracchuḥ |
 yadbhagavānevaṁguṇaviśiṣṭe'pi sarvatathāgataparṣadi sarvatathāgatakāyavākcittaguhyaṁ nirdeṣṭhuṁ notsahate tadbhagavān sarvatathāgatādhiṣṭhānaṁ  #
kṛtvā sarvatathāgatavajrasamayasambhavapadaiḥ sarvatathāgatānāṁ sukhasaumanasyānubhāvanārthaṁ yāvatsarvatathāgatajñānābhijñāvāptiphalahetoḥ  #
saṁprakāśayatviti | 
vajradhṛk ||
 athāsmin bhāṣitamātre sa eva bhagavān sarvatathāgatakāyavākcittavidyāpuruṣaḥ akṣobhyamahāmudrāsaṁyogaparamapadaiḥ kṛṣṇasitaraktākāreṇa sarvatathāgatakāyavākcittavajrasya  #
sarvatathāgatakāyavākcittavajre niṣīdayāmāsa | 
jinajik || athāsmin
ratnadhṛk |
 athāsmin bhāṣitamātre sa eva bhagavān sarvatathāgatakāyavākcittavidyāpuruṣo ratnaketumahāmudrāsaṁyogaparamapadaiḥ pītasitakṛṣṇākāreṇa sarvatathāgatakāyavākcittavajrasya  #
dakṣiṇe niṣīdayāmāsa | 
ārolok ||
 athāsmin bhāṣitamātre sa eva bhagavān sarvatathāgatakāyavākcittavidyāpuruṣo lokeśvaramahāvidyādhipatimahāmudrāsaṁyogaparamapadai raktasitakṛṣṇākāreṇa  #
sarvatathāgatakāyavākcittavajrasya pṛṣṭhato niṣīdayāmāsa | 
prajñādhṛk ||
 athāsmin bhāṣitamātre sa eva bhagavān sarvatathāgatakāyavākcittavidyāpuruṣo'moghavajramahāmudrāsaṁyogaparamapadaiḥ haritasitakṛṣṇākāreṇa sarvatathāgatakāyavākcittavajrasya  #
uttare niṣīdayāmāsa | 
dveṣarati ||
 athāsyāṁ viniḥsṛtamātrāyāṁ sa eva bhagavān sarvatathāgatakāyavākcittavidyā puruṣaḥ śrīrūpadharo bhūtvā [ sarvatathāgatakāyavākcittavajre ] 
moharati ||
athāsyāṁ viniḥsṛtamātrāyāṁ sa eva bhagavān sarvatathāgatakāyavākcittavidyāpuruṣaḥ śrīrūpadharo bhūtvā pūrvakoṇe niṣīdayāmāsa |
īrṣyārati || athāsyāṁ
rāgarati ||
athāsyāṁ viniḥsṛtamātrāyāṁ sa eva bhagavān sarvatathāgatakāyavākcittavidyāpuruṣaḥ śrīrūpadharo bhūtvā paścimakoṇe niṣīdayāmāsa |
vajrarati ||
athāsyāṁ viniḥsṛtamātrāyāṁ sa eva bhagavān sarvatathāgatakāyavākcittavidyāpuruṣaḥ śrīrūpadharo bhūtvā uttarakoṇe niṣīdayāmāsa |
yamāntakṛt ||
athāsmin viniḥsṛtamātre sa eva bhagavān sarvatathāgatakāyavākcittavidyāpuruṣaḥ sarvatathāgatasantrāsanākāreṇa pūrvadvāre niṣīdayāmāsa |
prajñāntakṛt ||
athāsmin viniḥsṛtamātre sa eva bhagavān sarvatathāgatakāyavākcittavidyāpuruṣo vajrasamayasantrāsanākāreṇa dakṣiṇadvāre niṣīdayāmāsa |
athāsmin viniḥsṛtamātre sa eva bhagavān sarvatathāgatakāyavākcittavidyāpuruṣaḥ sarvatathāgatavāgākāreṇa paścimadvāre niṣīdayāmāsa |
vighnāntakṛt ||
athāsmin viniḥsṛtamātre sa eva bhagavān sarvatathāgatakāyavākcittavidyāpuruṣaḥ sarvatathāgatakāyavākcittākāreṇa uttaradvāre niṣīdayāmāsa |
upādayantu bhavantaḥ cittaṁ kāyākāreṇa kāyaṁ cittākāreṇa cittaṁ vākpravyāhāreṇeti |
sarvabhāvavigataṁ skandhadhātvāyatanagrāhyagrāhakavarjitaṁ dharmanairātmyasamatayā svacittamādyanutpannaṁ śūnyatābhāvam |
ityāha bhagavān vairocanavajrastathāgataḥ |
om dharmadhātuvajrasvabhāvātmako'ham ||
sarvatāthāgataṁ śāntaṁ sarvatāthāgatālayam |
sarvadharmāgranairātmyaṁ deśa maṇḍalamuttamam || 1 ||
sarvalakṣaṇasampūrṇaṁ sarvalakṣaṇavarjitam |
samantabhadrakāyāgryaṁ bhāṣamaṇḍalamuttamam || 2 ||
śāntadharmāgrasambhūtaṁ jñānacaryāviśodhakam |
samantabhadravācāgryaṁ bhāṣamaṇḍalamuttamam || 3 ||
sarvasattvamahācittaṁ śuddhaṁ prakṛtinirmalam |
samantabhadracittāgryaṁ ghoṣamaṇḍalamuttamam || 4 ||
atha vajradharaḥ śāstā trilokastu tridhātukaḥ |
trilokavaravajrāgryastrilokāgrānuśāsakaḥ || 5 ||
bhāṣate maṇḍalaṁ ramyaṁ sarvatāthāgatālayam |
sarvatāthāgataṁ cittaṁ maṇḍalaṁ maṇḍalākṛtim || 6 ||
athātaḥ sampravakṣyāmi cittamaṇḍalamuttamam |
cittavajrapratīkāśaṁ kāyavākcittamaṇḍalam || 7 ||
navena suviśuddhena supramāṇena cāruṇā |
sūtreṇa sūtrayet prājñaḥ kāyavākcittabhāvanaiḥ || 8 ||
dvādaśahastaṁ prakurvīta cittamaṇḍalamuttamam |
caturasraṁ caturdvāraṁ catuṣkoṇaṁ prakalpayet || 9 ||
tasyābhyantarataścakramālikhetparimaṇḍalam |
mudrānyāsaṁ tataḥ kuryāt vidhidṛṣṭena karmaṇā || 10 ||
-13- tasya madhye likhed vajramindranīlasamaprabham |
pañcaśūlaṁ mahājvālaṁ bhayasyāpi bhayaṅkaram || 11 ||
pūrveṇa tu mahācakraṁ vajrajvālāvibhūṣitam |
dakṣiṇena mahāratnaṁ sphuliṅgagahanākulam || 12 ||
paścimena mahāpadmaṁ padmarāgasamaprabham |
uttareṇa mahākhaṅgaṁ raśmijvālākulojvalam || 13 ||
pūrvakoṇe likhennetraṁ meghamadhyasamaprabham |
dakṣiṇena tato vajraṁ māmakīkulasambhavam || 14 ||
paścimena likhetpadmaṁ sakandaṁ vikacānanam |
uttareṇotpalaṁ kuryānnīlābhramiva śobhanam || 15 ||
ālikhet pūrvadvāre tu mudgaraṁ jvālasuprabham |
dakṣiṇenālikheddaṇḍaṁ vajrajvālādisuprabham || 16 ||
paścimenālikhetpadmaṁ khaṅgajvālāprabhākaram |
uttareṇa likhedvajraṁ vajrakuṇḍalivajriṇam || 17 ||
parisphuṭaṁ tu vijñāya maṇḍalaṁ cittamuttamuttamam |
pūjāṁ kurvot yatnena kāyavākcittapūjanaiḥ || 18 ||
ṣoḍaśābdikāṁ saṁprāpya yoṣitaṁ kāntisuprabhām |
gandhapuṣpākulāṁ kṛtvā tasya madhye tu kāmayet || 19 ||
adhiveṣṭya ca tāṁ prajñāṁ māmakīṁ guṇamekhalām |
sṛjedbuddhapadaṁ saumyamākāśadhātvalaṅkṛtam || 20 ||
viṇmūtraśukraraktādīn devatānāṁ nivedayet |
evaṁ tuṣyanti sambuddhāḥ bodhisattvā mahāśayāḥ || 21 ||
iti śrīsarvatathāgatakāyavākcittarahasyātirahasye guhyasamāje mahāguhyatantrarāje guhyakāyavākcittamaṇḍalapaṭalaścaturtho'dhyāyaḥ |
-14- pañcamaḥ paṭalaḥ atha bhagavān sarvatathāgatakāyavāk- cittavajradharorājā sarvogryo bhuvaneśvaraḥ |
dharmacaryāgryadharmārthaṁ bhāṣate caryalakṣaṇam || 1 ||
nirvikalpārthasambhūtāṁ rāgadveṣamahākulām |
sādhayet pravarāṁ siddhimagrayānehyanuttare || 2 ||
caṇḍālaveṇukārādyā māraṇārthārthacintakāḥ |
siddhyantyagryayāne'smin mahāyāne hyanuttare || 3 ||
ānantaryaprabhṛtayaḥ mahāpāpakṛto'pi ca |
siddhyante buddhayāne'smin mahāyānamahodadhau || 4 ||
ācāryanindanaparā naiva siddhyanti sādhane |
prāṇātipātinaḥ sattvā mṛṣāvādaratāśca ye || 5 ||
ye paradravyābhiratā nityaṁ kāmaratāśca ye |
viṇmūtrāhārakṛtyā ye bhavyāste khalu sādhane || 6 ||
mātṛbhaginīputrīṁśca kāmayedyastu sādhakaḥ |
sa siddhiṁ vipulāṁ gacchet mahāyānāgradharmatām || 7 ||
mātaraṁ buddhasya vibhoḥ kāmayanna ca lipyate |
siddhyate tasya buddhatvaṁ nirvikalpasya dhīmataḥ || 8 ||
atha khalu sarvanivaraṇaviskambhiprabhṛtayo mahābodhisattvā āścaryaprāptā adbhutaprāptāḥ |
kimayaṁ bhagavān sarvatathāgatasvāmī sarvatathāgataparṣanmaṇḍalamadhye durbhāṣitavacanodāhāraṁ bhāṣate |
 atha te sarvatathāgatāḥ sarvanivaraṇaviskambhiprabhṛtīnāṁ mahābodhisattvānāṁ āścaryavacanamupaśrutyaitān bodhisattvānevaṁ āhuḥ - -15- alaṁ  #
kulaputrā mā evam vocata | 
iyaṁ sā dharmatā śuddhā buddhānāṁ sārajñāninām |
sāradharmārthasambhūtā eṣā bodhicaripadam || 9 ||
atha khalvanabhilāpyānabhilāpyabuddhakṣetraparamāṇurajaḥsamā bodhisattvā bhītāḥ santrastā mūrcchitā abhūvan |
atha bhagavantaḥ sarvatathāgatāstān sarvabodhisattvān mūrcchitān dṛṣṭvā bhagavantaṁ sarvatathāgatakāyavākcittādhipatimevamāhuḥ |
utthāpayatu bhagavannetān mahābodhisattvān |
atha bhagavān sarvatathāgatakāyavākcittavajrastathāgataḥ ākāśasamatādvayavajraṁ nāma samādhiṁ samāpannaḥ |
 samanantarasamāpannasya ca bhagavataḥ sarvatathāgatakāyavākcittavajrādhipateḥ prabhayā spṛṣṭamātrā atha te bodhisattvāḥ sveṣu sveṣvāsanasthāneṣu  #
sthitā abhūvan | 
atha te sarvatathāgatā āścaryaprāptā adbhutaprāptāḥ prītyodvelaprāyāḥ evaṁ dharmaghoṣamakārṣuḥ |
aho dharma aho dharma aho dharmārthasambhava |
dharmaśuddhārthanairātmya vajrarāja namo namaḥ || 10 ||
kāyavākcittasaṁśuddha ākāśasamatālaya |
nirvikāra nirābhāsa vajrakāya namo namaḥ || 11 ||
cittaṁ tāthāgataṁ śreṣṭhaṁ traiyadhvapathavartinam |
dhātubhūtamahākāśa ākāśārtha namo namaḥ || 12 ||
ākāśakāyasambhūta ākāśavākpravartaka |
ākāśacittadharmāgra caryāpada namo'stu te || 13 ||
iti śrīsarvatathāgatakāyavākcittarahasyātirahasye guhyasamāje mahāguhyatantrarāje samantacaryāgrapaṭalaḥ pañcamo'dhyāyaḥ |
 -16- ṣaṣṭhaḥ paṭalaḥ atha khalu akṣobhyavajrastathāgataḥ sarvatathāgatakāyavākcittaguhyavajraṁ nāma samādhiṁ samāpadyedaṁ cittādhiṣṭhānamantramudājahāra 
om sarvatathāgatacittavajrasvabhāvātmako'ham ||
atha bhagavān vairocanavajrastathāgato virajapadavajraṁ nāma samādhiṁ samāpadyedaṁ kāyādhiṣṭhānamantramudājahāra | ||
om sarvatathāgatakāyavajrasvabhāvātmako'ham ||
atha bhagavānamitāyuvajrastathāgataḥ sarvatathāgatasamatādvayavajraṁ nāma samādhiṁ samāpadyedaṁ vāgadhiṣṭhānamantramudājahāra |
om sarvatathāgatavāgvajrasvabhāvātmako'ham ||
trivajraṁ tāthāgataṁ śuddhaṁ padaṁ padavibhāvanam |
niṣpādayedebhiḥ pravarairmantralakṣaṇalakṣitam || 1 ||
atha bhagavān ratnaketuvajrastathāgataḥ jñānapradīpavajraṁ nāma samādhiṁ samāpadyedaṁ anurāgaṇamantramudājahāra | ||
om sarvatathāgatānurāgaṇavajrasvabhāvātmako'ham ||
atha bhagavānamoghasiddhivajrastathāgato'moghavajraṁ nāma samādhiṁ samāpadyedaṁ pūjāmantramudājahāra | ||
om sarvatathāgatapūjāvajrasvabhāvātmako'ham ||
pañcakāmaguṇairbuddhān pūjayedvidhivatsadā |
pañcopahārapūjābhirladhubuddhatvamāpnuyāt || 2 ||
ityāha bhagavān sarvatathāgatakāyavākcittavajrādhipatirvajradharaḥ |
-17- atha bhagavān sarvatathāgatakāyavākcittavajrādhipatirvajradhara idaṁ sarvatathāgatamantrarahasyamudājahāra |
om sarvatathāgatakāyavākcittavajrasvabhāvātmako'ham ||
mantranidhyaptikāyena vācā manasi coditaḥ |
sādhayet pravarāṁ siddhiṁ manaḥ santoṣaṇapriyām || 3 ||
cittanidhyaptinairātmyaṁ vācā kāyavibhāvanam |
niṣpādayanti saṁyogamākāśasamatālayam || 4 ||
kāyavākcittanidhyapteḥ svabhāvo nopalabhyate |
mantramūrtiprayogeṇa bodhicitte ca bhāvanā || 5 ||
vicāryedaṁ samāsena kāyavākcittalakṣaṇam |
bhāvayed vidhisaṁyogaṁ samādhiṁ mantrakalpitam || 6 ||
atha vajradharaḥ śrīmān sarvatāthāgatānvitaḥ |
sarvabuddhāgrasarvajño bhāṣate bhāvanottamam || 7 ||
ākāśadhātumadhyasthaṁ bhāvayeccandramaṇḍalam |
buddhabimbaṁ vibhāvitvā sūkṣmayogaṁ samārabhet || 8 ||
nāsāgre sarṣapaṁ cintet sarṣape sacarācaram |
bhāvayet jñānadaṁ ramyaṁ rahasyaṁ jñānakalpitam || 9 ||
ākāśadhātumadhyasthaṁ bhāvayet sūryamaṇḍalam |
buddhabimbaṁ vibhāvitvā padaṁ tasyoparinyaset || 10 |||
ākāśadhātumadhyasthaṁ bhāvayeccakramaṇḍalam |
locanākārasaṁyogaṁ vajrapadme vibhāvayet || 11 ||
-18- ākāśadhātumadhyasthaṁ bhāvayed ratnamaṇḍalam |
ādiyogaṁ prayatnena tasyopari vibhāvayet || 12 ||
ākāśadhātumadhyasthaṁ bhāvayet padmamaṇḍalam |
padmākārasusaṁyogaṁ bhāvayed rāgavajriṇam || 13 ||
ākāśadhātumadhyasthaṁ bhāvayed raśmimaṇḍalam |
sṛjedbuddhapadaṁ saumyaṁ parivāraṁ viśeṣataḥ || 14 ||
nīlotpaladalākāraṁ pañcaśūlaṁ viśeṣataḥ |
yavamātraṁ prayatnena nāsikāgre vicintayet || 15 ||
caṇakāsthipramāṇaṁ tu aṣṭapatraṁ sakeśaram |
nāsikāgra idaṁ spaṣṭaṁ bhāvayed bodhitatparaḥ || 16 ||
cakrādīnāṁ viśeṣeṇa bhāvaṇāṁ tatra kalpayet |
siddhyedbodhipadaṁ ramyaṁ mantrasiddhiguṇālayam || 17 ||
sṛjettatra samāsena buddhabodhipratiṣṭhitam |
niścārayeddharmapadaṁ kāyavākcittalakṣitam || 18 ||
atha vajradharaḥ śrīmān sarvatattvārthadeśakaḥ |
sarvacaryāgrasambhūto bhāṣate guhyamuttamam || 19 ||
ṣaṇmāsān bhāvayet prājño rūpaśabdarasānvitaḥ |
guhyatattvamahāpūjāṁ sampūjya ca vibhāvayet || 20 ||
viṇmūtrāhārakṛtyārtha kuryāt siddhiphalārthinaḥ |
siddhyate'nuttaraṁ tattvaṁ bodhicittamanābilam || 21 ||
māṁsāhārādikṛtyārtha mahāmāṁsaṁ prakalpayet |
siddhyate kāyavākcittarahasyaṁ sarvasiddhiṣu || 22 ||
hastimāṁsaṁ hayamāṁsaṁ śvānamāṁsaṁ tathottamam |
bhakṣedāhārakṛtyārthaṁ na cānyattu vibhakṣayet || 23 ||
-19- priyo bhavati buddhānāṁ bodhisattvaśca dhīmatām |
anena khalu yogena laghubuddhatvamāpnuyāt || 24 ||
kāmadhātvīśvaro loke sa bhavetpara karmakṛt |
tejasvī balavān śreṣṭhaḥ kāntimān priyadarśanaḥ || 25 ||
sammānayedimaṁ loke darśanenaiva coditaḥ |
idaṁ tat sarvabuddhānāṁ rahasyaṁ bodhimuttamam |
mantraguhyamidaṁ tattvaṁ kāyavākcittalakṣitam || 26 ||
iti śrīsarvatathāgatakāyavākcittarahasyātirahasye guhyasamāje mahāguhyatantrarāje kāyavākcittādhiṣṭhānapaṭalaḥ ṣaṣṭho'dhyāyaḥ ||
-20- saptamaḥ paṭalaḥ atha bhagavān sarvatathāgatakāyavākcittādhipatirmahāsamuccayamantracaryāgrasaṁbodhipaṭalamudājahāra |
sarvakāmopabhogaiśca sevyamānairyathecchataḥ |
anena khalu yogena laghubuddhatvamāpnuyāt || 1 ||
sarvakāmopabhogaistu sevyamānairyathecchataḥ |
svādhidaivatayogena parāṅgaiśca prapūjayet || 2 ||
duṣkarairniyamaistīvraiḥ sevyamāno na siddhyati |
sarvakāmopabhogaistu sevayaṁścāśu siddhyati || 3 ||
bhikṣāśinā na japtavyaṁ naiva bhaikṣyarato bhavet |
japamantrairabhinnāṅgaḥ sarvakāmopabhogakṛt || 4 ||
kāyavākcittasausthityaṁ prāpya bodhiṁ samaśnute |
anyathā'kālamaraṇaṁ pacyate narake dhruvam || 5 ||
buddhāśca bodhisattvāśca mantracaryāgracāriṇaḥ |
prāptā dharmāsanaṁ śreṣṭhaṁ sarvakāmopasevanaiḥ || 6 ||
sevayetkāmagān pañca jñānārthigaṇinaḥ sadā |
toṣayedbodhisattvāṁśca rāgayed bodhisauriṇā | 7 ||
rūpaṁ vijñāya tribidhaṁ pūjayet pūjanātmakaḥ |
sa evaṁ bhagavān vijño buddho vairocanaḥ prabhuḥ || 8 ||
śabdaṁ trividhaṁ vijñāya devatānāṁ nivedayet |
sa evaṁ bhagavān buddho buddharatnākaraḥ prabhuḥ || 9 ||
gandhaṁ jñātvā tu trividhaṁ buddhādau tu nivedayet |
sa evaṁ bhagavān buddho rāgadharmadharaḥ prabhuḥ || 10 ||
-21- rasaṁ jñātvā tu trividhaṁ devatānāṁ nivedayet |
sa evaṁ bhagavān bimbo buddho yo'moghavajrimān || 11 ||
sparśaṁ jñātvā tu trividhaṁ svakulasya nivedayet |
sa evaṁ bhagavān vajrī akṣobhyākāralābhinaḥ || 12 ||
rūpaśabdarasādīnāṁ sadā citte niyojayet |
idantat sarvabuddhānāṁ guhyasārasamuccayam || 13 ||
sparśaśabdādibhirmantrī devatāṁ bhāvayet sadā |
athavā bhāvayettatra kulabhedavibhāvanaiḥ || 14 ||
buddhānusmṛtisañcodyopasthānasmṛtibhāvanā |
bhāvanākāyavākcittavajrānusmṛtibhāvanā || 15 ||
kulānusmṛtiyogena krodhānusmṛtibhāvanā |
samayānusmṛtiyogāt bhāvayan bodhimāpnuyāt || 16 ||
tāṁ tāṁ tacchaktikāṁ prāpya yoṣitaṁ rūpasuprabhām |
pracchannamārabhet pūjāmadhiṣṭhānapadasmṛtiḥ || 17 ||
tathāgatamahābhāsāṁ locanāṁ vā vibhāvayet |
dvayendriyasamāpatyā buddhasiddhimavāpnuyāt || 18 ||
hukāraṁ ca omkāraṁ pakāraṁ ca vikalpayet |
pañcaraśmisamākīrṇaṁ vajrapadmaṁ ca bhāvayet || 19 ||
vajrāṁśumiva sajjvālāṁ bhāvayettāṁ manoramām |
buddhānusmṛtiyogādīn bhāvayed bodhikāṅkṣiṇaḥ || 20 ||
tatra kathaṁ buddhānusmṛtibhāvanā |
[ dvayendriya samāpatyā] budbhabimbaṁ vibhāvayet |
romakūpāgravivare buddhameghān spharedbudhaḥ || 21 ||
tatra kathaṁ dharmānusmṛtibhāvanā |
[ dvayendriyasamāpatyā] vajradharmaṁ vibhāvayet |
romakūpāgravivare dharmameghān spharedbudhaḥ || 22 ||
-22- tatra kathaṁ vajrānusmṛtibhāvanā |
[ dvayendriya samāpatyā] vajrasattvaṁ vibhāvayet |
romakūpāgravivare vajrameghān spharedbudhaḥ || 23 ||
tatra kathaṁ kulānusmṛtibhāvanā |
[ dvayendriyasamāpatyā] buddhabimbaṁ vibhāvayet |
romakūpāgravivare kulameghān spharedbudhaḥ || 24 ||
tatra kathaṁ krodhānusmṛtibhāvanā |
[ dvayendriyasamāpatyā] krodheśvaraṁ vibhāvayet |
romakūpāgravivare krodhameghān spharedbudhaḥ || 25 ||
tatra kathaṁ samayānusmṛtibhāvanā |
svavajraṁ padmasaṁyuktaṁ dvayendriyaprayogataḥ |
svaretobindubhirbuddhān vajrasattvāṁśca pūjayet || 26 ||
tatra kathaṁ maṇḍalānusmṛtibhāvanā |
[ dvayendriyasamāpatyā] svaretastu vicakṣaṇaḥ |
niḥsārayet sadā yogī maṇḍalān maṇḍalākarān || 27 ||
tatra kathaṁ kāyānusmṛtibhāvanā |
yatkāyaṁ sarvabuddhānāṁ pañcasakandhaprapūritam |
buddhakāyasvabhāvena mamāpi tādṛśaṁ bhavet || 28 ||
tatra kathaṁ vācānusmṛtibhāvanā |
yedeva vajradharmasya vāco niryukti sampadaḥ |
mamāpi tādṛśo vāco bhaveddharmadharopamaḥ | 29 ||
tatra kathaṁ cittānusmṛtibhāvanā |
yaccittaṁ samantabhadrasya guhyakendrasya dhīmataḥ |
mamāpi tādṛśaṁ cittaṁ tadvadvajradharopamam || 30 ||
tatra kathaṁ sattvānusmṛtibhāvanā |
yaccittaṁ sarvasattvānāṁ kāyavākcittalakṣitam |
mamāpi tādṛśaṁ cittaṁ ākāśasamasāriṇam || 31 ||
-23- tatra kathaṁ sarvamantramūrtikāyavākcittānusmṛtibhāvanā |
yatkāyaṁ mantravajrasya vācā kāyavibhāvanam |
mamāpi tādṛśaṁ cittaṁ bhavenmantradharopamam || 32 ||
tatra kathaṁ samayānusmṛtibhāvanā |
samayākṣarendravidhinā vidhivatphalakāṁkṣiṇaḥ |
mānayet tāthāgataṁ vyuhaṁ sutarāṁ siddhimāpnuyāt || 33 ||
tatha kathaṁ prajñāpāramitāsamayānusmṛtibhāvanā |
prakṛtiprabhāsvarāḥ sarve anutpannā nirāśravāḥ |
na bodhirnābhisamayo navāntaṁ na ca sambhavaḥ || 34 ||
tatra kathamanutpādānusmṛtibhāvanā |
prakṛtiprabhāsvaraṁ sarvaṁ nirṇimittaṁ nirakṣaram |
na dvayaṁ nādvayaṁ śāntaṁ khasadṛśaṁ sunirmalam || 35 ||
tatra kathaṁ dveṣakulapūjānusmṛtibhāvanā |
dvādaśābdikāṁ saṁprāpya yoṣitaṁ sthiracetasam |
kulayogaprabhedena svaśukreṇa prapūjayet || 36 ||
anena tāthāgataṁ kāyaṁ cittaṁ vajradharasya ca |
vācaṁ dharmadharāgrasya prāpyetehaiva janmani || 37 ||
kāyavākcittasaṁsiddhau ye cānye hīnajāḥ smṛtāḥ |
siddhyanti tasya jāpena trivajrābhedyabhāvanaiḥ || 38 ||
iti śrī sarvatathāgatakāyavākcittarahasyātirahasye guhyasamāje mahāguhyatantrarāje mantracaryāpaṭalaḥ saptamo'dhyāyaḥ |
 -24- aṣṭamaḥ paṭalaḥ atha bhagavān ratnaketustathāgato bhagavantaṁ sarvatathāgatakāyavākcittādhipatiṁ mahāvajradharamanena stotrarājeṇādhyeṣayāmāsa 
vajrasattva mahāyānākāśacarya viśodhakaḥ |
samantabhadra pūjāgra deśa pūjāṁ jinottama || 1 ||
rāgadveṣamohavajra vajrayānapradeśaka |
ākāśadhātukalpāgra ghoṣa pūjāṁ jinālaya || 2 ||
mokṣamārgapraṇetā ca triyānapathavartaka |
buddha saubhāgyaśuddhātma bhāṣa pūjāṁ narottama || 3 ||
bodhicitta viśālākṣa dharmacakrapravartaka |
kāyavākcittasaṁśuddha vajrayāna namo'stu te || 4 ||
atha vajradharo rājā sarvākāśamahākṣaraḥ |
sarvābhiṣekasarvārthaḥ sarveśo vajraratnadhṛk || 5 ||
pūjāṁ tāthāgatīṁ śreṣṭhāṁ trivajrābhedyasaṁsthitām |
kāyavākcittasaubhāgyāṁ bhāṣate jinasambhavām || 6 ||
prāpya kanyāṁ viśālākṣīṁ rūpayauvanamaṇḍitām |
pañcaviṁśatikāṁ guhye tiryagasyāḥ prakalpayet || 7 ||
śucau vivikte pṛthivīpradeśe jinātmajaṁ śāntaśivālaye ca |
viśuddhatoyādivilepanaṁ vā kurvīta śaśvajjinapūjahetoḥ || 8 ||
stanāntaraṁ yāvacchikhāntamadhye valgāntare cāpi nyasedvidhijñaḥ |
nābhikaṭiguhye jinātmajānāṁ nyāsaṁ prakuryāt kulapañcakānām || 9 ||
-25- ākāśadhātumadhyasthaṁ bhāvayed jñānasāgaram |
ātmānaṁ candramadhyasthaṁ bhāvayed hṛdaye punaḥ || 10 ||
saṁhāraṁ ca prakurvīta yadīcchet śāntavajradhṛk |
catūratnamayaṁ stūpaṁ raśmijvālāvibhūṣitam || 11 ||
jñānodadhiṁ striyaṁ prasthāpya ālayantu vicintayet |
svaromakūpavivare pūjāmeghān spharedbudhaḥ || 12 ||
padmaṁ pañcavidhaṁ jñātvā utpalaṁ ca vicakṣaṇaḥ |
jātikāṁ trividhaṁ kṛtvā devatānāṁ nivedayet || 13 ||
karṇikārasya kusumaṁ mallikāṁ yūthikāṁ tathā |
karavīrasya kusumaṁ dhyātvā pūjāṁ prakalpayet || 14 ||
yojanaśatavistāraṁ bhāvayet cakramaṇḍalam |
kulānāntu prakurvīta sadādhyānavicakṣaṇaḥ || 15 ||
padmaṁ vajraṁ tathā khaṅgaṁ utpalaṁ bhāvayedbudhaḥ |
yojanakoṭivistāraṁ caturasraṁsuśobhanam || 16 ||
catūratnamayaṁ caityaṁ svacchaṁ prakṛtinirmalam |
bhāvayeccāmaraṁ prājñaḥ kulānāṁ pūjahetunā || 17 ||
pañcakāmaguṇaiḥ svacchāṁ yādavīṁ ca samārabhet |
ratnavatstrādibhirnityaṁ pūjayedbodhikāṁkṣayā || 18 ||
pañcopahārapūjāgrairdevatāṁ toṣayet sadā |
kanyāṁ ratnakarīṁ śreṣṭhāṁ nānāratnādyalaṅkṛtām || 19 ||
dadyādvai sarvabuddhānāṁ siddhaye tīvrasādhakāḥ |
saptaratnairidaṁ kṛtvā paripūrṇaṁ vicakṣaṇaḥ || 20 ||
dadyāt pratidinaṁ prājño dānābdhisiddhikāṅkṣayā |
arcipatimudrāṁ samādāya buddhamaṇḍalamadhyataḥ || 21 ||
-26- dadyāt sparśasamāyogaṁ buddhānāṁ rāgabuddhinā |
ākāśadhātumadhyasthaṁ bhāvayed buddhamaṇḍalam || 22 ||
bimbaṁ tāthāgatamayaṁ vidhibhiḥ pūjayanti ye |
tūrṇaṁ samprāpya subhagāṁ cāruvaktrāṁ suśobhanām || 23 ||
adhiṣṭhānapadaṁ dhyāttvā tattvapūjāṁ prakalpayet |
guhyaśukraṁ viśālākṣo bhakṣayet dṛḍhabuddhimān || 24 ||
idaṁ tat sarvamantrāṇāṁ kāyavākcittapūjanam |
mantrasiddhakaraṁ proktaṁ rahasyaṁ jñānavajriṇām || 25 ||
iti śrī sarvatathāgatakāyavākcittarahasyātirahasye guhyasamāje mahāguhyatantrarāje cittasamayapaṭalaḥ aṣṭamo'dhyāyaḥ |
-27- navamaḥ paṭalaḥ atha vajradharo rājā sarvākāśa mahākṣaraḥ |
sarvābhiṣekacaryāgraḥ sarvavit parameśvaraḥ || 1 ||
kāyavākcittasaṁyogaṁ trivajrābhedyamaṇḍalam |
ghoṣayet paramaṁ ramyaṁ rahasyaṁ buddhajñāninām || 2 ||
ākāśadhātumadhyasthaṁ bhāvayedbudhamaṇḍalam |
akṣobhyavajraṁ bhāvitvā pāṇau vajraṁ vibhāvayet || 3 ||
sphuliṅgagahanākīrṇaṁ pañcaraśmiprapūritam |
buddhasya prabhutāṁ dhyātvā tatra vajreṇa cūrṇayet || 4 ||
kāyavākcittasaṁyogaṁ aṣṭavajreṇa cūṇitam |
bhāvayet paramaṁ dhyānaṁ cittasiddhisamāvaham || 5 ||
anena guhyavajreṇa sarvasattvaṁ vighātayet |
ye'pyasya tasya vajrasya buddhakṣetra jinaurasāḥ |
dveṣakulasamāyogaṁ jñeyaḥ sarvakulonnatam || 6 ||
atha vajradharo rājā jñānamokṣaprasādhakaḥ |
svabhāvaśuddhanirlepo bodhicaryāpravartakaḥ || 7 ||
bhāṣate samayaṁ tattvaṁ buddhabodhiprasādhakam |
ākāśadhātumadhyasthaṁ bhāvayeccakramaṇḍalam || 8 ||
vairocanaṁ vibhāvitvā sarvabuddhān vibhāvayet |
sarvaratnaprayogeṇa vajrabimbaṁ prakalpayet || 9 ||
haraṇaṁ sarvadravyāṇāṁ trivajreṇavibhāvayet |
bhavanti cintāmaṇisamā dravyodadhiprapūritāḥ || 10 ||
-28- aurasāḥ sarvabuddhānāṁ bhavanti munipuṁgavāḥ |
mohakulasamaṁ tattvaṁ jñeyaṁ sarvakulodbhavaiḥ || 11 ||
atha vajradharo rājā rāgamohaprasādhakaḥ |
guhyaśuddhanirālamba udghoṣayati maṇḍalam || 12 ||
ākāśadhātumadhyasthaṁ bhāvayetpadmamaṇḍalam |
amitābhaṁ prabhāvitvā buddhaiḥ sarvaṁ prapūrayet || 13 ||
yoṣidākārasaṁyogaṁ sarveṣāṁ tatra bhāvayet |
catuḥsamayayogena idaṁ vajranayottamam || 14 ||
dvayendriyaprayogeṇa sarvāṁstānupabhuñjayet |
idantat sarvabuddhānāṁ trikāyābhedyabhāvanam ||
rāgakulasamāyogaṁ bhāvanīyaṁ tu mantriṇā || 15 ||
atha vajradharo rājā vajramantrārthasādhakaḥ |
jñānasambhūtanairātmya idaṁ vacanamabravīt || 16 ||
ākāśadhātumadhyasthaṁ bhāvayedbuddhamaṇḍalam |
vajrāmoghaṁ prabhāvitvā sarvabuddhāṁstu bhāvayet || 17 ||
mṛṣāvādaṁ vajrapadaṁ sarvabimbān vibhāvayet |
visambādayejjinān sarvāṁstathā sarvajinālayān || 18 ||
idantat sarvabuddhānāṁ vāgākāśaṁ sunirmalam |
mantrasiddhikaraṁ proktaṁ rahasyaṁ jñānabuddhinām || 19 ||
samayākarṣaṇakulaṁ preraṇīyaṁ yathārthataḥ |
atha vajradharo rājā trivajrābhedyavajriṇam |
siddhivajrapraṇetā ca idaṁ vacanamabravīt || 20 ||
ākāśadhātumadhyasthaṁ bhāvayet samayamaṇḍalam |
ratnaketuṁ prabhāvitvā sarvabimbairidaṁ spharet || 21 ||
pāruṣyavacanādyaistu sevayan jñānamāpnuyāt |
-29- ityāha bhagavān sarvatathāgatavajravyūhaḥ || 22 ||
atha khalu sarvatathāgatasamayavajraketupramukhāste mahābodhisattvā āścaryaprāptā adbhutaprāptā idaṁ vāgvajra ghoṣamakārṣuḥ |
 kimayaṁ bhagavān sarvatathāgatādhipatiḥ traidhātuvyatiriktān sarvalokadhātuvyatiriktān sarvatathāgatasarvabodhisattvaparṣan madhye adbhutavākyārthavajrapadaṁ  #
bhāṣate sma | 
 atha bhagavantaḥ sarvatathāgatāstānabhilāpyānabhilāpyabuddhakṣetrasumeruparamāṇurajaḥsamān sarvatathāgatasamayavajraketupramukhān mahābodhisattvānevamāhuḥ 
mā kulaputrā imāṁ hīnasaṁjñāṁ jugupsitasaṁjñāṁ cotpādayatha |
tataḥ kasmāddhetoḥ |
rāgacaryā kulaputrā yaduta bodhisattvacaryā yaduta agracaryā |
tadyathā api nāma kulaputrā ākāśaṁ sarvatrānugataṁ ākāśānugatāni sarvadharmāṇi |
tāni na kāmadhātusthitāni na rūpadhātusthitāni nārūpadhātusthitāni na caturmahābhūtasthitāni |
evameva kulaputrāḥ sarvadharmā anugantabyāḥ |
idamarthavaśaṁ vijñāya sarvatathāgatāḥ sarvasattvānāmāśayaṁ vijñāya tato dharmaṁ deśayanti |
evameva kulaputrā ākāśadhātupada niruktyā te tathāgatasamayā anugantavyāḥ |
 tadyathā api nāma kulaputrāḥ kāṇḍaṁ ca mathanīyaṁ ca puruṣahastavyāyāmaṁ ca pratītyadhūmaḥ prādurbhavati agnimabhivartayati sacāgnirna kāṇḍasthito  #
na mathanīyasthito na puruṣahastavyāyāmasthitaḥ | 
evameva kulaputrāḥ sarvatathāgatavajrasamayā anugantavyā |
gamanāgamanādyairiti |
atha te sarve bodhisattvā āścaryaprāptā adbhutaprāptā vismayotphullalocanā idaṁ ghoṣamakārṣuḥ |
mahādbhuteṣu dharmeṣu ākāśasadṛśeṣu ca |
nirvikalpeṣu śudveṣu saṁvṛti stu pragīyate || 23 ||
iti śrī sarvatathāgatakāyavākcittarahasyātirahasye guhyasamāje mahāguhyatantrarāje paramārthādvayatattvārthasamayapaṭalaḥ navamo'dhyāyaḥ |
 -30- daśamaḥ paṭalaḥ atha bhagavantaḥ sarvatathāgatāḥ punaḥ samājamāgatya bhagavantaṁ sarvatathāgatādhipatiṁ mahāsamayavajratattvabhisambodhikāyavākcittaguhyaṁ  #
tathāgataṁ namasyaivamāhuḥ | 
bhāṣasva bhagavan tattvaṁ mantrasārasamuccayam |
kāyavākcittaguhyākhyaṁ mahāsiddhinayottamam ||
iti || 1 ||
atha vajradharo rājā sarvakleśāntakṛt prabhuḥ |
dīptavarṇo viśālākṣa idaṁ vacanamabravīt || 2 ||
kāyavākcittavajrāṇāṁ kāyavākcittabhāvanam |
nirvikalpa nirālambasamatā na kvacit sthitam || 3 ||
atha bhagavān svabhāvaśuddhastathāgataḥ pāramitāmantranayavajraṁ nāma samādhiṁ samāpannaḥ tāṁśca sarvatathāgatānevaṁ āha |
asti bhagavantaḥ sarvatathāgatāḥ akṣobhyapramukhāḥ sarvatathāgatā anekavidyākoṭiniyutaśatasahasraiḥ sarvārthakriyānāṭakaṁ darśayanti |
daśadiglokadhātuparyavasāneṣu sarvalokadhātuṣu pañcakāmaguṇaiḥ krīḍanti ramante parivārayanti |
na ca te mantracaryābhiyuktamavalokayanti |
tatkasmāddvetoḥ ?
niṣpanno batāyaṁ tathāgatamantracaryānayadharmatattve |
 tatra teṣāṁ mahāsatpuruṣāṇāṁ vyavalokanārthamidaṁ sarvatathāgatakāyavākcittamantrarahasyaṁ mantrahṛdayasaṁcodanaṁ nāma mahāparamaguhyaṁ sarvatathāgatakāyavākcittasamayālambanaṁ  #
sarvavajradharakāya vākcittasamayālambanaṁ sarvadharmadharakāyavākcittasamayālambanaṁ svakāyavākcittavajrebhyo vākpathaniruktvā idaṁ mantrasamuccayamudājahāra 
u om āḥ svāhā ||
athāsmin bhāṣitamātre sarvabuddhāḥ sahaurasāḥ |
kampitā mūrcchāmāpede vajrasattvamanusmaran || 4 ||
-31- atha vajrapāṇiḥ sarvatathāgatādhipatirimaṁ samayamudājahāra |
ākāśadhātumadhyasthaṁ bhāvayed buddhamaṇḍalam |
hukāraṁ tatra madhyasthaṁ svabimbena prakalpayet || 5 ||
vajraraśmimahādīptaṁ visphurantaṁ vicintayet |
buddhānāṁ kāyavākcittaṁ hṛtaṁ tena vibhāvayet || 6 ||
sa bhavettatkṣaṇādeva kāyavākcittavajradhṛk |
vajrasattvo mahārājaḥ sarvāgraḥ parameśvaraḥ || 7 ||
svamaṇḍalaṁ svamantreṇa niṣpādanavidhirbhavet |
idantat sarvabuddhānāṁ sāraṁ vajrasamuccayam || 8 ||
svamantrapuruṣaṁ dhyātvā catuḥsthāneṣu rūpataḥ |
trimukhākārayogena trivarṇena vibhāvayet || 9 ||
ityāha bhagavān khavajrasamayaḥ |
tatredaṁ paramaṁ vajrarahasyam |
hṛdayamadhyagataṁ sūkṣmaṁ maṇḍalānāṁ vibhāvanam |
tasya madhyagataṁ cintedakṣaraṁ paramaṁ padam || 10 ||
pañcaśūlaṁ mahāvajraṁ bhāvayet yogavit sadā |
cintayet trīṇi vajrāṇi vajrāṅkuśaprabhedataḥ || 11 ||
hṛdayaṁ tāḍayettena devatādyaṁ pracodayet |
idaṁ tatsarvavajrāṇāṁ buddhabimbaprasādhanam || 12 ||
cakrapadmakarābhyāṁ tu vajrāṅkuśavibhāvanam |
codanaṁ hṛdaye proktamidaṁ nāṭakasambhavam || 13 ||
saptāhaṁ yāvatkurvīta idaṁ vajranayottamam |
siddhyate kāyavākcittarahasyaṁ jñānavajriṇām || 14 ||
vyavalokayanti varadā bhītāḥ santrastamānasāḥ |
dadanti vipulāṁ siddhiṁ manaḥsantoṣaṇapriyām || 15 ||
buddhāśca bodhisattvāśca mantracaryāgrasādhakāḥ |
atikrāmedyadi mohāttadantaṁ tasya jīvitam || 16 ||
atha vajradharo rājā trilokāgrānuśāsakaḥ |
trilokavaravajrāgramidaṁ ghoṣamakārṣīt || 17 ||
yāvanto mantrapuruṣāstrivajrajñānapūritāḥ |
dvayendriyaprayogeṇa sarvabhāvavikalpanam || 18 ||
idantat sarvabuddhānāṁ mantrasamayasādhanam |
viśveśvarīpraviṣṭeṣu vajrasaṁyogabhāvanā |
raktāṁ raktekṣaṇāṁ vīkṣyet idaṁ samayamaṇḍalam || 19 ||
atha vajradharo rājā sarvatāthāgatātmajaḥ |
sarvābhiṣekabuddhāgra idaṁ vacanamabravīt || 20 ||
lokadhātuṣu sarveṣu yāvatyo yoṣitaḥ smṛtāaḥ |
mahāmudrāprayogeṇa sarvāstāa upabhuñcayet || 21 ||
spharedbuddhapadaṁ tatra asaṁkhyā koṭivajriṇām |
ityāha bhagavān bodhisamayaḥ |
anena prāpnuyādbodhiṁ trivajrākāśasannibhām |
sa bhaved vajrasattvāgro bodhicittajinodadhi || 22 ||
 iti śrī sarvatathāgatakāyavākcittarahasyātirahasye guhyasamāje mahāguhyatantrarāje sarvatathāgatahṛdayasañcodano nāma paṭalaḥ daśamo'dhyāyaḥ 
 ekādaśaḥ paṭalaḥ atha bhagavān kāyavākcittavajrastathāgato vajrapuruṣottamaṁ nāma samādhiṁ samāpadyedaṁ sarvatathāgatamantravajrapuruṣottamapaṭalamudājahāra 
trivajrākṣaramantrāgrairmahāmudrāvibhāvanam |
kartavyaṁ jñānavajreṇa sarvabodhisamāvaham || 1 ||
omkāraṁ jñānahṛdayaṁ kāyavajrasamāvaham |
āḥkāraṁ bodhinairātmyaṁ vākyavajrasamāvaham || 2 ||
hukāraṁ kāyavākcittaṁ trivajrābhedyamāvaham |
ityāha bhagavān sarvatathāgatakāyavākcittamantrapuruṣaḥ |
khavajramadhyagaḥ cintenmaṇḍalaṁ sarvavajragam |
bhrukāraṁ bhāvayettatra vajrameghaspharā vaham || 3 ||
tatredaṁ jñānavajrahṛdayam || ||
bhru ||
vajramaṇḍalamadhyastha omkāraṁ tu prabhāvayet |
svacchamaṇḍalamadhyasthaṁ āḥ kāraṁ tu vicintayet || 4 ||
dharmmamaṇḍalamadhyasthahūkārasya vibhāvanā |
bhrukāramālayaṁ dhyātvā trivajrotpattibhāvanā || 5 ||
ityāha bhagavān guhyasamayaḥ |
hṛdayaṁ tryadhva buddhebhyaḥ kāyavākcittarañjanam |
omkāraṁ buddhakāyāgryaṁ āḥkāraṁ vākpathaṁ tathā || 6 ||
-34- hūkāraṁ cittajñānaughaṁ idaṁ bodhinayottamam |
idaṁ tatsarvabuddhānāṁ buddhabodhiprasādhakam || 7 ||
nirmitaṁ jñānavajreṇa buddhahetuphalodayam |
ete vai buddhapuruṣā mantravidyeti kīrtitāḥ || 8 ||
niṣpādanādisamayaistrivajrābhedyabhāvanaiḥ |
sarvatathāgata samayatattva jñānavajrādhiṣṭhānaheturnāma samādhiḥ ||
vivikteṣu ca ramyeṣu idaṁ yogaṁ samārabhet |
sidhyate kāyavākcittaṁ pakṣaikena na saṁśayaḥ || 9 ||
khavajramadhyagaṁ cintet svacchamaṇḍalamuttamam |
niṣpādyasvamantrasamayaṁ omkāraṁ hṛdaye nyaset || 10 ||
pañcaraśmimahāmeghān vairocanāgrabhāvanaiḥ |
anena kāyaṁ buddhasya vajravairocanodadhiḥ || 11 ||
siddhyate pakṣamātreṇa buddhakāyasamaprabhaḥ |
trivajrakalpaṁ tiṣṭheyuḥ sevayan pañcajñāninām || 12 ||
ityāha bhagavān kāyavajraguhyaḥ | ||
sarvatathāgatakāyaraśmivyūho nāma samādhiḥ ||
khavajramadhyagaṁ cintet dharmamaṇḍalamuttamam |
niṣpādya svamantrapuruṣamāḥkāraṁ vākpathe nyaset || 13 ||
pañcavarṇamahāvajraṁ lokeśvarāgrabhāvanaiḥ |
niṣpādhya samayajñānavāksamayaprapañcakam || 14 ||
dharmavākyasamārūḍho dharmavajrasamo bhavet |
trivajrakalpaṁ tiṣṭheyuḥ sevayan pañcajñāninām || 15 ||
ityāha bhagavān vāgvajraguhyaḥ | ||
sarvatathāgatavāgvajrasamayasambhavo nāma samādhiḥ ||
khavajramadhyagaṁ cintet vajramaṇḍalamuttamam |
niṣpādya svamantrapuruṣaṁ hūkāraṁ cittasaṁsthitam || 16 ||
-35- mahāsamayatattvaṁ vai pañcavarṇaṁ vibhāvayet |
kartavyaṁ jñānavajreṇa sarvavajrajinālayam || 17 ||
vajracittasamaḥ śāstā sa bhavedjñānaguṇodadhiḥ |
trivajrakalpaṁ tiṣṭheyuḥ sevayan pañcajñāninām || 18 ||
ityāha bhagavān vajracittaguhyaḥ | ||
sarvatathāgatakāyavākcittavajro nāma samādhiḥ ||
mahāvajraṁ samādhāya jñānamaṇḍalamadhyataḥ |
khakāraṁ sarvakāryeṣu khavajrajñānasamobhavet || 19 || ||
kha ||
buddhaiśca bodhisattvaiśca pūjyamāno muhurmuhuḥ |
tiṣṭhet trikalpasamayaṁ buddhairapi na dṛśyate || 20 ||
ityāha bhagavān khavajrasamayaḥ |
kāyavākcittavajrāntarjvālasambhavavyūhamālī nāma samādhiḥ |
dhyātvā svamantrapuruṣaṁ vajramaṇḍalamadhyataḥ |
hṛdaye hūkāravajrākhyaṁ kṛtvā raśmivibhāvanam || 21 |||
mañjuśrīsamayasambhogaṁ kāyavākcittavajriṇaḥ |
sa bhaved bodhisattvātmā daśabhūmipratiṣṭhitaḥ || 22 || ||
bodhisattvajñānasamayacandravajro nāma samādhiḥ ||
khadhātumadhyagaṁ dhyātvā thlīkāraṁ jvālasuprabham |
paramāsro vajrakāyena vajrakāyasamo bhavet || 23 || ||
thlī || ||
khavajrasamayavyūhālayo nāma samādhiḥ ||
buddhābhijñāgrasamayaiḥ pañcābhijñasamo bhavet |
idantat sarvabuddhānāṁ buddhābhijñāgrasādhanam || 24 ||
-36- khadhātumadhyagaṁ cintete vajramaṇḍalamuttamam |
vajrasattvaṁ prabhāvitvā jñānākāraṁ prabhāvayet || 25 || ||
om ||
trivajrasamayadhyānena trivajrākṣobhyasamo bhavedityāha bhagavānakṣobhyavajraḥ |
akṣobhyasamakāyena vākcittāgradhṛk sadā |
lokadhātuṣu sarveṣu pūjyate'kṣobhyavajriṇaḥ || 26 || ||
akṣobhyasamayakāyābhisambodhivajro nāma samādhiḥ ||
khadhātumadhyagataṁ cintet buddhamaṇḍalamuttamam |
ākāśavajraṁ prabhāvitvā trāmākāraṁ prabhāvayet || 27 || ||
trā ||
trivajrasamayadhyānena trivajraketusamo bhavedityāha bhagavāna ratnaketuvajraḥ |
kāyavākcittavajreṇa ratnaketusamaprabhaḥ |
sa bhavedbodhinairātmyajñānavajrasamāvahaḥ || 28 || ||
ratnaketu samayasambhogavajro nāma samādhiḥ ||
khadhātumadhyagataṁ cintet buddhamaṇḍalamuttamam |
lokeśvaraṁ prabhāvitvā dharmokāraṁ vibhāvayet || 29 || ||
om ||
trivajrasamayadhyānena trivajrāmitasamo bhavedityāha bhagavānamitavajraḥ |
kāyavākcittavajreṇa amitāyuḥ samaprabhaḥ |
sa bhavetsarvasattvānāṁ mahāyānapathodayaḥ || 30 || ||
amitavajraprabhāvaśrīrnāma samādhiḥ ||
khadhātumadhyagataṁ cintet buddhamaṇḍalamuttamam |
vajrotpalaṁ prabhāvitvā samayauṁkāraṁ prabhāvayet || 31 ||
-37- trivajrasamayadhyānena trivajrāmoghasamo bhavedityāha bhagavānamoghavajraḥ |
kāyavākcittavajreṇa vajrāmoghasamaprabhaḥ |
sa bhaved jñānodadhiḥ śrīmān sarvasattvārthasambhavaḥ || 32 || ||
amoghasamayaraśmijñānāgrasambhavo nāma samādhiḥ ||
khadhātumadhyagataṁ cintet buddhamaṇḍalamuttamam |
vairocanavajraṁ prabhāvitvā trirokāraṁ prabhāvayet || 33 || ||
om om om ||
trivajrasamayadhyānena vairocanavajrasamo bhavedityāha bhagavān vairocanavajraḥ |
kāyavākcittavajreṇa vairocanasamaprabhaḥ |
sa bhavejjñānasambodhistrikāyābhedyasādhakaḥ || 34 |||
kāyavākcittālambanasambodhivajro nāma samādhiḥ ||
parvateṣu vivikteṣu nadīprasravaṇeṣu ca |
śmaśānādiṣvapi kāryamidaṁ dhyānasamuccayam || 35 ||
akṣobhyajñānavajrādīn dhyātvā khavajramadhyataḥ |
pañcābhijñaprayogeṇa sthāne buddhāgrabhāvanā || 36 ||
ityāha bhagavān mahāvajrasamayavajrābhijñaḥ |
pañcaśūlaṁ mahāvajraṁ pañcajvālāvibhūṣitam |
pañcasthānaprayogeṇa pañcābhijñasamo bhavet || 37 ||
svamantraṁ bhāvayeccakraṁ sphuliṅgagahanākulam |
pañcavajraprayogeṇa pañcābhijñasamo bhavet || 38 ||
khavajramadhyagaṁ cintet buddhajvālāsamaprabham |
dhyātvā buddhapraveśena buddhāśrayasamo bhavet || 39 ||
-38- buddhamaṇḍalamadhyasthaṁ kāye vairocanaṁ nyaset |
omkāraṁ hṛdaye dhyātvā mantravijñānabhāvanā || 40 ||
nirodhavajragataṁ citte yadā tasya prajāyate |
sa bhaveccintāmaṇiḥ śrīmān sarvabuddhāgrasādhakaḥ || 41 ||
buddhamaṇḍalamadhyasthaṁ vajrākṣobhyaṁ prabhāvayet |
hūkāraṁ hṛdaye dhyātvā cittabindugataṁ nyaset || 42 ||
buddhamaṇḍalamadhyasthaṁ amitābhaṁ prabhāvayet |
āḥkāraṁ hṛdaye dhyātvā cittabindu gataṁ nyaset || 43 ||
idantat samayāgrāgryaṁ trivajrā bhedyabhāvanam |
nirodhasamayajñānaṁ buddhasiddhisamāvaham || 44 ||
khavajradhātumadhyasthaṁ bhāvayet svacchamaṇḍalam |
omkāraṁ kāyavākcitte dhyātvā kalpaṁ sa tiṣṭhati || 45 ||
khavajradhātumadhyasthaṁ bhāvayeddharmamaṇḍalam |
āḥkāraṁ kāyavākcitte dhyātvā kalpaṁ sa tiṣṭhati || 46 ||
khavajradhātumadhyasthaṁ bhāvayedvajramaṇḍalam |
hūkāraṁ kāyavākcitte dhyātvā kalpaṁ sa tiṣṭhiti || 47 ||
ityāha bhagavān trivajrajñānasamayaḥ |
yaḥ prabhūtamimaṁ yogaṁ kāyavākcittavajriṇaḥ |
paṭhedvā cintayedvāpi so'pi vajradharo bhavet || 48 ||
 iti śrīsarvatathāgatakāyavākcittarahasyātirahasye guhyasamāje mahāguhyatantrarāje sarvatathāgatamantrasamayatattvavajravidyāpuruṣottamapaṭala  #
ekādaśo'dhyāyaḥ || 
-39- dvādaśaḥ paṭalaḥ atha vajradharaḥśāstā sraṣṭā jñānāgrasādhakaḥ trivajrasamayatattvavāk vajramudājahāra |
khadhātusamabhūteṣu nirvikalpasvabhāviṣu |
svabhāvaśuddhadharmeṣu nāṭako'yaṁ prabhāvyate || 1 ||
mahāṭavīpradeśeṣu phalapuṣpādyalaṅkṛte |
parvate vijane sādhyaṁ sarvasiddhisamuccayam || 2 |||
ṁa ||
kāyavāk cittavajreṣu mañjuvajraprabhāvanā |
spharaṇaṁ kāyavāk citte mañjuvajrasamo bhavet || 3 ||
yojanaśatavistāraṁ prabhayā dīptavajrayā |
ābhāsayati siddhātmā sarvālaṅkārabhūṣitaḥ || 4 ||
brahmarudrādayo devā na paśyanti kadācana ||
ṁañju śrīvajrāgrasamayāntarddhānakarī nāma samādhiḥ || 5 ||
viṇmūtrapañcasamayaistrivajrābhedyasambhavaiḥ |
kṛtvā trilohasahitaṁ mukhe prakṣipya bhāvayet || 6 ||
abhedyaṁ sarvabuddhānāṁ cittaṁ tatra prabhāvayet |
sa bhavettatkṣaṇādeva mañjuvajrasamaprabhaḥ || 7 ||
svamantreṇa prabhāvitvā cakraṁ sphuliṅgasuprabham |
ālayaṁ sarvabuddhānāṁ dhyātvā buddhasamo bhavet || 8 ||
ṣaṭtriṁśatsumerūṇāṁ yāvantaḥ paramāṇavaḥ |
bhavanti tasyānucarāḥ sarvavajradharopamāḥ || 9 || -40- |
akrasamayo nāma samādhiḥ ||
svamantreṇa mahāvajraṁ dhyātvā maṇḍalamadhyataḥ |
ālayaṁ sarvavajrāṇāṁ cittavajrasamo bhavet || 10 ||
ṣaṭtriṁśatsumerūṇāṁ yāvantaḥ paramāṇavaḥ |
yoṣitastasya tāvantyo bhaviṣyanti guṇālayāḥ ||
traidhātukamahāvajro bhavedrudranamaskṛtaḥ || 11 || ||
vajrasamatā nāma samādhiḥ ||
padmaṁ svamantravajreṇa dhyātvā aṣṭadalaṁ mahat |
ālayaṁ sarvadharmāṇāṁ cintyadharmasamo bhavet || 12 ||
ṣaṭtriṁśatsumerūṇāṁ yāvantaḥ paramāṇavaḥ |
saṁsthāpayati śuddhātmā buddhapūjāgramaṇḍale || 13 |||
padmasamatā nāma samādhiḥ ||
tiṣṭhet trikalpasamayaṁ sevayan pañcajñāninām |
daśadiksarvabuddhānāṁ triguhyaṁ paryyupāsate || 14 ||
svamantraṁ bhāvayetkhaṅgaṁ pañcaraśmisamaprabham |
pāṇau gṛhyaviśālākṣaḥ vajravidyādharo bhavet || 15 ||
traidhātukamahāpūjyo daityabrahmendranamaskṛtaḥ |
trisāhasramahāśūro bhavedbrahma narottamaḥ || 16 ||
yadabhilaṣati cittena kāyavākcittavajriṇaḥ |
dadāti tādṛśīṁ siddhiṁ cittavajraprabhāvitām || 17 || ||
sarvakhaṅgottamo nāma samādhiḥ ||
omkāraguṭikāṁ dhyātvā caṇakāsthipramāṇataḥ |
madhye svadevatābimbaṁ mukhe cintya vibhāvayet || 18 ||
-41- sa bhavettatkṣaṇādeva bodhisattvasamaprabhaḥ ||
uditādityasaṅkāśo jāmbūnadasamaprabhaḥ || 19 ||
āḥkāraguṭikāṁ dhyātvā caṇakāsthipramāṇataḥ |
madhye svadevatābimbaṁ mukhe cintya vibhāvayet || 20 ||
sa bhavettatkṣaṇādeva bodhicittasamaprabhaḥ |
uditādityasaṅkāśo jāmbūnadasamaprabhaḥ || 21 ||
hūkāraguṭikāṁ dhyātvā caṇakāsthipramāṇataḥ |
madhye svadevatābimbaṁ mukhe cintya vibhāvayet || 22 ||
sa bhavettatkṣaṇādeva vajrakāyasamaprabhaḥ |
uditādityasaṅkāśo jāmbūnadasamaprabhaḥ || 23 ||
khadhātusvacchamadhyasthaṁ vairocanaṁ prabhāvayet |
haste cakraṁ prabhāvitvā cakravidyādharo bhavet || 24 ||
mahācakrakulaṁ dhyātvā idaṁ cakrāgrasādhanam |
kartavyaṁ jñānavajreṇa cakrakāyāgrayogataḥ || 25 ||
khadhātuvajramadhyasthaṁ jñānākṣobhyaṁ vibhāvayet |
haste vajraṁ prabhāvitvā vajravidyādharo bhavet || 26 ||
mahāvajrakulaṁ dhyātvā idaṁ vajrāgrāsādhanam |
kartavyaṁ jñānavajreṇa vajrākāyāgrayogataḥ ||| 27 ||
khadhāturatnamadhyasthaṁ ratnavajraṁ prabhāvayet |
haste ratnaṁ prabhāvitvā ratnavidyādharo bhavet || 28 ||
mahāratnakulaṁ dhyātvā idaṁ ratnāgrasādhanam |
kartavyaṁ jñānavajreṇa ratnakāyāgrayogataḥ || 29 ||
khadhātupadmamadhyasthaṁ amitābhaṁ prabhāvayet |
haste padmaṁ prabhāvitvā padmavidyādharo bhavet || 30 ||
-42- mahāpadmakulaṁ dhyātvā idaṁ padmāgrasādhanam |
kartavyaṁ jñānavajreṇa dharmakāyaprayogataḥ || 31 ||
khadhātusamayamadhyasthaṁ amoghagraṁ prabhāvayet |
haste khaḍgaṁ prabhāvitvā khaḍgavidyādharo bhavet || 32 ||
mahāsamayakulaṁ dhyātvā idaṁ samayāgrasādhanam |
kartavyaṁ jñānavajreṇa kāyasamayayogataḥ || 33 ||
triśūlajñānāṅkuśādayaḥ sādhyā vajraprabhedataḥ |
sidhyanti tasya dhyānena kāyavākcittasādhanaiḥ || 34 ||
ityāha bhagavān mahāsamayasiddhivajraḥ |
catuṣpathaikavṛkṣe vā ekaliṅge śivālaye |
sādhayet sādhako nityaṁ vajrākarṣaṁ viśeṣataḥ || 35 ||
triyogamantrapuruṣaṁ dhyātvā triyogavajriṇam |
aṅkuśaṁ kāyavākcittaṁ buddhānāṁ jñānabuddhinām || 36 ||
vāyavyamaṇḍalāgrasthaṁ buddhākarṣaṇamuttamam |
daśadiksamayasambhūtaṁ vajreṇākṛṣya bhuñjayet || 37 || ||
khadhātusamayavajrākarṣaṇam ||
vairocanaṁ mahācakraṁ dhyātvāṅkuśāṁ jinālayam |
vajrapadmādibhiḥ kāryaṁ samayākarṣaṇamuttamam || 38 || ||
traidhātukasamayākarṣaṇam ||
sarvākāravaropetaṁ buddhabimbaṁ vibhāvayet |
pāṇau ca kāyavākcittaṁ aṅkuśādīni bhāvayet || 39 ||
anena khalu yogena sa bhavetparakarmakṛt |
sarvākāravaropetaṁ kāyavajraṁ vibhāvayet || 40 ||
-43- jihvāvajraprayogeṇa dhyātvā vāgvajrasamo bhavet |
triguhyasamayapūjāgrīṁ pūjāṁ pūjya prabhāvayet || 41 ||
idantat sarvasiddhīnāṁ sāraṁ guhyasamuccayam |
ityāha bhagavān mahāguhyasamayaḥ |
mahāmāṁsasamayāgreṇa sādhayet trivajramuttamam |
viṇmūtrasamayāgreṇa bhavedvidyādharaḥ prabhūḥ || 42 ||
hastisamayamāṁsena pañcābhijñatvamāpnuyāt |
aśvasamayamāṁsenāntarddhānādhipo bhavet || 43 ||
śvānasamayamāṁsena sarvasiddhiprasādhanam |
gomāṁsasamayāgreṇa vajrākarṣaṇamuttamam || 44 ||
alābhe sarvamāṁsānāṁ dhyātvā sattvaṁ vikalpayet |
anena vajrayogena sarvabuddhairadhiṣṭhyate || 45 ||
sarvākāravaropetaṁ kāyavākcittavajriṇam |
hṛdaye jñānasamayaṁ mukuṭe vajrāgradhāriṇam || 46 ||
prīṇanaṁ sarvabuddhānāṁ idaṁ samayanayottamam |
kartavyaṁ samayāgreṇa sarvasiddhikaraṁ param || 47 || ||
sarvasamayajñānavajrāhāro nāma samādhiḥ ||
jihvāsamayavajrāgre dhyātvā hūkāravajriṇam |
pañcāmṛtaprayogeṇa vajrasattvatvamāpnuyāt || 48 ||
āḥkāraukārasamayamidaṁ vajranayottamam |
anena khalu yogena vajrasattvasamo bhavet || 49 || ||
samayavajrāmṛtamālinī nāma samādhiḥ ||
trivajrasamayasiddhyarthaṁ bhavettrikāyavajriṇaḥ |
daśadiksarvabuddhānāṁ bhaveccintāmaṇyodadhiḥ || 50 ||
-44- ābhāsayati vajrātmā lokadhātuṁ samantataḥ |
cakrasamayasiddhyante buddhakāyasamo bhavet || 51 ||
vicaret samantataḥ siddho gaṅgāvālukasarvataḥ |
sarveṣu samayāgreṣu vidyādharaprabhurbhavet || 52 ||
sarvasamayasiddhyagre kāyavajraprabhāvataḥ |
antarddhāneṣu sarveṣu sāhasraikāvabhāsakaḥ |
harate sarvasiddhīnāṁ bhuṅkte kanyāṁ surāgrajām || 53 ||
gaṅgāvālukasamān buddhāṁstrivajrālayasaṁsthitān |
paśyate cakṣurvajreṇa svahastaikaṁ yathāmalam || 54 ||
gaṅgāvālulasamaiḥ kṣetraiḥ ye śabdāḥ saṁprakīrtitāḥ |
śrṛṇotyabhijñāvaśataḥ śrotrasthamiva sarvataḥ || 55 ||
gaṅgāvālukasamaiḥ kṣetraiḥ kāyavākcittalakṣaṇam |
sa vetti sarvasattvānāṁ cittākhyaṁ nāṭakodbhavam || 56 ||
gaṅgāvālukasamaiḥ kalpaiḥ saṁsārasthitisambhavam |
pūrvanivāsasamayaṁ dinatrayamiva smaret || 57 ||
gaṅgāvālukasamaiḥ kāryaiḥ buddhameghādyalaṁkṛtaiḥ |
gaṅgāvālukasamān kalpān sphared dṛḍhāgravajriṇaḥ || 58 ||
ityāha bhagavān samayābhijñaḥ |
vajracakṣurvajraśrotraṁ vajracittaṁ vajrapāṇī vajra ṛddhiśceti |
buddhābhijñārthasaṁsiddhau buddhakāyasamo bhavet |
gaṅgāvālukasaṁkhayaiśca parivāraiḥ parīvṛtaḥ |
vicaret kāyavāgvajro lokadhātuṁ samantataḥ || 59 ||
sevāsamayasaṁyogamupasādhanasambhavam |
sādhanārthasamayaṁ ca mahāsādhanacaturthakam || 60 ||
-45- vijñāya vajrabhedena tataḥ karmāṇi sādhayet |
sevāsamādhisaṁyogaṁ bhāvayet bodhimuktamam || 61 ||
upasādhanasiddhyagre vajrāyatanavicāraṇam |
sādhane codanaṁ proktaṁ mantrādhipatibhāvanam || 62 ||
mahāsādhanakāleṣu bimbaṁ svamantravajriṇaḥ |
mukuṭe'dhipatiṁ dhyātvā siddhyate jñānavajriṇaḥ || 63 ||
sevājñānāmṛte naiva kartavyaṁ sarvataḥ sadā |
eṣo hi sarvamantrāṇāṁ sarvamantrārtha sādhakaḥ || 64 ||
mahāṭvīpradeśeṣu vijaneṣu mahatsu ca |
girigahvarakuleṣu sadā siddhiravāpyate || 65 ||
ityāha bhagavān mahāsādhanavajraḥ |
atha vajracatuṣkeṇa sevā kāryā dṛḍhavrataiḥ |
trivajrakāyamantreṇa bhāvayam siddhimaśnute || 66 ||
catuḥsandhyaprayogeṇa pañcasthāneṣu buddhimān |
omkārajñānavajreṇa dhyātvā sambaramāviśet || 67 ||
dināni sapta pakṣaṁ ca māsamapyabdameva ca |
utpādya vajrasamayaṁ laghu siddhiravāpyate || 68 ||
vistareṇa mayā proktaṁ dinabhedapracodataḥ |
pakṣābhyantarataḥ siddhiruktā guhyāgrasambhavaiḥ || 69 ||
tatredamupasādhanasambaraviṣayam |
buddhakāyadharaḥ śrīmān trivajrābhedyabhāvitaḥ |
adhiṣṭhānapadaṁ me'dya karotu kāyavajriṇaḥ || 70 ||
-46- daśadiksaṁsthitā buddhāsrivajrābhedyabhāvitāḥ |
adhiṣṭhānapadaṁ me'dya kurvantu kāyalakṣitam || 71 ||
tatredaṁ sādhanasambaraviṣayam ||
dharmo vai vākpathaḥ śrīmān trivajrābhedyabhāvitaḥ |
adhiṣṭhānapadaṁ me'dya karotu vākyavajriṇaḥ || 72 ||
daśadiksaṁsthitā buddhāstrivajrābhedyabhāvitāḥ |
adhiṣṭhānapadaṁ tasya kurvantu vākpathodbhavam || 73 ||
tatredaṁ mahāsādhanasambaraviṣayam |
cittavajradharaḥ śrīmān trivajrābhedyabhāvitaḥ |
adhiṣṭhānapadaṁ me'dya kurvantu cittavajriṇaḥ || 74 ||
daśadiksaṁsthitā buddhāḥ trivajrābhedyabhāvitāḥ |
adhiṣṭhānapadaṁ me'dya kurvantu cittasambhavāḥ || 75 ||
buddho vā vajradharmo vā vajrasattvo'pi vā yadi |
atikramedyadi mohātmā sphuṭeyurnātra saṁśayaḥ || 76 ||
iti śrīsarvatathāgatakāyavākcittarahasyātirahasye guhyasamāje mahāguhyatantrarāje samayasādhanāgranirdeśapaṭalo dvādaśo'dhyāyaḥ |
 -47- trayādaśaḥ paṭalaḥ atha bhagavantaḥ sarvatathāgatā jñānavajrāgracāriṇaḥ sarvasattvārthasambhūtā bodhisattvāśca dhīmantaḥ praṇipatya mahaśāstāraṁ  #
muniṁ sattvārthavajriṇaṁ pūjāsamayatattvajñaṁ vajraghoṣamudīrayan | 
aho buddhanayaṁ divyamaho bodhinayottamam |
aho dharmanayaṁśāntamaho mantranayaṁ dṛḍham || 1 ||
anutpanneṣu dharmeṣu svabhāvātiśayeṣu ca |
nirvikalpeṣu dharmeṣu jñānotpādaḥ pragīyate || 2 ||
bhāṣasva bhagavan ramyaṁ sarvadharmasamuccayam |
vajrajāpaṁ mahājñānaṁ trikāyābhedyamaṇḍalam || 3 ||
prāpyante buddhajñānāni trivajrābhedyabhāvanaiḥ |
japan vajraprayogeṇa sarvabuddhairadhiṣṭhyate || 4 ||
kulānāṁ sarvamantrāṇāṁ kāyavākcittalakṣaṇam |
mantrajāpaṁ praghoṣātha vajrajāpamudāharan || 5 ||
buddhaśca tryadhvasambhūtāḥ kāyavākcittavajriṇaḥ |
saṁprāptā jñānamatulaṁ vajramantraprabhāvanaiḥ ||
iti || 6 ||
atha vajradharaḥ śāstā khavajrajñānasambhavaḥ |
kartā sraṣṭā varāgrāgryo vajrajāpamudāharat || 7 ||
sarvamantrārthajāpeṣu trivajrābhedyalakṣaṇam |
tribhede vajraparyyanto nyāso'yaṁ trivajramucyate || 8 ||
ityāha ca |
trividhaṁ sphuraṇaṁ kāryaṁ kāyavākcittasannidhau |
anena jāpavajreṇa vajracittasamo bhavet || 9 ||
-48- buddhānāṁ kāyavākcittaṁ dhyātvā pūjāprakalpanam |
kartavyaṁ jñānavajreṇa idaṁ bodhisamāvaham || 10 ||
athavā sphuraṇaṁ kāryaṁ tribhedena prati prati |
kāyavākcittanairātmyaṁ jñānacittena saṁspharet || 11 ||
uccārayan spharedvajraṁ samāptau saṁhāramādiśet |
idantat sarvabudbhānāṁ jñānonmīlitacakṣuṣām || 12 ||
kāyavajrābhisambodhiṁ bhāvābhāvavicāraṇam |
buddhakāya iti proktaḥ kāyajāpaḥ sa ucyate || 13 ||
vākyasamayasambodhiḥ śabdāśabdavicāraṇam |
vāgvajra iti prokto vāgjāpaḥ sa ucyate || 14 ||
cittasamayasambodhiḥ sthitivajravicāraṇam |
vajracittamiti proktaṁ cittajāpaḥ sa ucyate || 15 ||
athānugamajāpena niḥsvabhāvena cāruṇā |
vicāraṇaṁ tryadhvabuddhebhyo ratnajāpaḥ sa ucyate || 16 ||
spharaṇaṁ kāyameghena buddhakṣetrāt samantataḥ |
gamanāgamanavajrārthamamoghajāpaḥ sa ucyate || 17 ||
śṛṇoti mantrākṣarapadaṁ svavajrairdhuṣṭamaṇḍalam |
krodhasamayajñānena krodhajāpaḥ sa ucyate || 18 ||
kāmārthaṁ vihvalībhūtān sarvatrāṇahitaiṣiṇaḥ |
sattvān mohapade sthāpya mohajāpa iti smṛtaḥ || 19 ||
rāgavajrodbhavaṁ vācaṁ kāyavākcittasaṁsthitām |
sattvān rāgapade sthāpya rāgajāpa iti smṛtaḥ || 20 ||
dveṣavajrodbhavaṁ cittaṁ kāyavākcittasaṁsthitam |
sattvān dveṣālaye sthāpya dveṣajāpaḥ sa ucyate || 21 ||
trivajrasamayaṁ tattvaṁ madhyamaṁ samayavajriṇam |
-49- tadeva sarvavajrāṇāṁ jāpo napuṁsaka ucyate || 22 ||
vajrādhipatayaḥ sarve rāgatattvārthacintakāḥ |
kurvanti rāgajāṁ bodhiṁ sarvasattvahitaiṣiṇīm || 23 ||
locanādyā mahāvidyā nityaṁ kāmārthatatparāḥ |
sidhyanti kāmabhogaistu sevyamānairthathecchataḥ || 24 ||
mohasamayasambhūtā vidyārājāno vajriṇaḥ |
napuṁsakapade siddhāḥ dadanti siddhimuttamām || 25 ||
krodhā dveṣālaye jātā nityaṁ māraṇatatparāḥ |
siddhyanti māraṇārthena sevyamānairthacchataḥ || 26 ||
ityāha bhagavān mahāpuruṣasamayaḥ |
hṛdi madhyagataṁ cakraṁ bhāvayet jñānavajriṇām |
svacchamaṇḍalamadhyasthaṁ cakramantrārtha bhāvanā || 27 ||
hṛdi madhyagataṁ vajraṁ bhāvayet jñānavajriṇaḥ |
vajramaṇḍalamadhyasthaṁ vajramantrārthabhāvanā || 28 ||
hṛdi madhyagataṁ ratnaṁ bhāvayedratnajñāninaḥ |
ratnamaṇḍalamadhyasthaṁ ratnamantrārthabhāvanā || 29 ||
hṛdi madhyagataṁ padmaṁ bhāvayet padmajñāninaḥ |
dharmamaṇḍalamadhyasthaṁ padmamantrārthabhāvanā || 30 ||
hṛdi madhyagataṁ khaḍgaṁ bhāvayet khaḍgajñāninaḥ |
samayamaṇḍalamadhyasthaṁ khaḍgamantrārthabhāvanā || 31 ||
sarvamaṇḍalapārśveṣu sarvabuddhānniveśayet |
pañcaraśmiprabhedena sphārayan bodhimāpnute || 32 ||
sphuraṇaṁ sarvamantrāṇāṁ dvidhā bhedena kīrtitam |
trikāyavajrabhedena saṁhārasphareṇaṁ bhavet || 33 ||
-50- kāyasvabhāvaṁ kāyena cittaṁ cittasvabhāvataḥ |
vācaṁ vācasvabhāvena pūjya pūjāmavāpnuyāt || 34 ||
mahāmaṇḍalacakreṇa pañcavajravibhāvanā |
madhye tvadhipatiṁ dhyātvā svabimbaṁ trikāyavajriṇam || 35 ||
bimbaṁsvamantravajrasya maṇḍalānāṁ catuṣṭyam |
caturvarṇena saṁkalpya hṛdi mantrārthabhāvanā || 36 ||
vajracatuṣṭyaṁ karma karoti dhyānavajriṇaḥ |
eṣo hi sarvamantrāṇāṁ rahasyaṁ paramaśāśvatam || 37 ||
śāntike locanākāraṁ pauṣṭike padmavajriṇam |
vaśye vairocanapadaṁ vajrakrodho'bhicārake || 38 ||
idantat sarvamantrāṇāṁ guhyaṁ trikāyasambhavam |
nirmitaṁ jñānavajreṇa kriyānāṭakalakṣitam || 39 ||
abhaktivādinaḥ sattvā nindakācāryavajriṇe |
anyeṣāmapi duṣṭānāmidaṁ kāryaṁ pracodanam || 40 ||
ityāha bhagavān mahājñānacakravajraḥ ||
traidhātukasthitān sarvān buddhakāye vibhāvayet |
saṁpuṭodghāṭitān kṛtvā tataḥ karmaprasādhanam || 41 ||
khadhātumadhyagaṁ vajraṁ pañcaśūlaṁ caturmukham |
sarvākāravaropetaṁ vajrasattvaṁ vibhāvayet || 42 ||
trādhvasamayasambhūtaṁ buddhacakraṁ vibhāvayet |
dakṣapāṇāvidaṁ kāryaṁ buddhacakraṁ mahābalam || 43 ||
sattvān daśadik saṁbhūtān buddhakāyaprabhedataḥ |
saṁhṛtya piṇḍayogena svakāye tān praveśayet || 44 ||
sphuraṇantu punaḥ kāryaṁ buddhānāṁ jñānavajriṇām |
kruddhān krodhākulān dhyātvā vikaṭotkaṭabhīṣaṇān || 45 ||
-51- nānāpraharaṇahastāgrān māraṇārthagryacintakān |
dhātayanto mahāduṣṭān vajrasattvamapi svayam || 46 ||
buddhāstrikāyavaradāḥ trivajrālayamaṇḍale |
dadāti siddhiṁ mohātmā mriyate nātra saṁśayaḥ ||
dināni saptedaṁ kāryaṁ buddhasyāpi na sidhyati || 47 || ||
vajrasamayājñācakro nāma samādhiḥ ||
khadhātumadhyagaṁ cakraṁ vajrajvālāvibhūṣitam |
sarvākāravaropetaṁ vairocanaṁ prabhāvayet || 48 ||
trayadhvasamayasambhūtān vajrasattvān mahāyaśān |
vajraṁ sphuliṅgagahanaṁ pāṇau tasya vibhāvayet || 49 ||
sattvān daśadiksaṁbhūtān vajrakāyaprabhedataḥ |
saṁhṛtya raśmiyogena svakāye tān praveśayet || 50 ||
sphuraṇaṁ sarvavajrāṇāṁ kāyaṁ jñānāgrabuddhinā |
śṛṇvantu sarvabuddhātmā kāyavākcittayoginaḥ || 51 ||
ahaṁ vajradharaḥ śrīmān ājñācakraprabhedataḥ |
vajreṇādīptavapuṣā sphārayāmi trikāyajān ||
laṁghayedyadi samayaṁ viśīryate na saṁśayaḥ || 52 |||
akrasamayājñāvajro nāma samādhiḥ ||
khavajramadhyagaṁ cintedbuddhamaṇḍalavajriṇam |
yamāntakaṁ mahācakraṁ khavajrākhyaṁ prakalpayet || 53 ||
buddhāṁśca tryadhvasambhūtān praviṣṭāṁstrikāyamaṇḍale |
punaḥ saṁsphārayedbuddhān yamāntakākārasannibhān || 54 ||
sattvaṁśca tryadhvasambhūtān ripūṇāṁ duṣṭacetesām |
ghātitān bhāvayet kruddha idaṁ vajrājñāmaṇḍalam || 55 || ||
sarvasamayasambhavayamāntakasmānya trikāyājñāvajro nāma samādhiḥ ||
-52- kāyavākcittavajraistu svamantrārthaguṇena vā |
athavā ( pauṣpa)
samaye ājñācakrapravartanam || 56 ||
rakṣārthaṁ sarvamantrāṇāṁ kāryaṁ jñānāgravajriṇām |
idaṁ tat sarvabuddhānāṁ bodhirakṣārthamucyate || 57 ||
ityāha bhagavān bodhicittaḥ |
khavajramadhyagaṁ dharmaṁ vairocanāgrasambhavam |
dhyātvā trikāyavajrāgraṁ āsanantu prakalpayet || 58 ||
khadhātuṁ sarvabuddhaistu paripūrṇaṁ vibhāvayet |
mantrākṣarapadaṁ jñānaṁ cittākāraṁ prakalpayet || 59 ||
punastu saṁspharedbuddhān cittavajraprabhāvitān |
cittavajramiti kṛtvā trikāye tān praveśayet || 60 ||
ityāha bhagavān khavajrasamayaḥ || ||
vajramantraratnapradyotakaro nāma samādhiḥ ||
sarvākāravaropetaṁ vajrasattvaṁ vibhāvayet |
buddhāṁstu kramaśaḥ sthāpya jalasyopari caṁkramet ||
samayodakaprayogeṇa mūrdhni pādavibhāvanam || 61 ||
ityāha bhagavān svabhāvaśuddhaḥ ||
vajrodadhipadākrānto nāma samādhiḥ ||
māhendramaṇḍalaṁ dhyātvā madhye krodhakulaṁ nyaset |
karmavajrapadākrāntaṁ mūrdhni tasya vibhāvayet ||
ityāha ca ||
sarvatīrthapravādistambhanavajro nāma samādhiḥ || 62 ||
krodhākāraṁ trivajrāgrān pītakiṁjalkasannibhān |
girirāja iva sarvān dhyātvā mūrdhni prabhāvayet ||
buddhasainyamapi stambhe mriyate nātra saṁśayaḥ || 63 ||
-53- ityāha bhagavan sarvatathāgatakāyavākcittasambhavaḥ ||
sarvasainyastambhano nāma samādhiḥ ||
ripusantrāsanasamaye idaṁ dhyānaṁ prakalpayet |
atikramedyadi buddhaḥ sphuṭate nātra saṁśayaḥ || 64 ||
ityāha bhagavān trivajrasamayaḥ |
hūkārakīlakaṁ dhyātvā pañca śūlapramāṇataḥ |
vajrakīlaṁ kṛtaṁ tena hṛdaye tadvibhāvayet ||
buddhasainyamapi kruddhaṁ nāśaṁ gacchenna saṁśayaḥ || 65 || ||
ripumahāpahāro nāma samādhiḥ ||
nagare vā'pyathavā grāme viṣaye vā prayojayet |
anena nityaṁ bhavecchāntiḥ sarvarogavivarjitā || 66 ||
antarikṣagataṁ vajraṁ pañcaśūlaṁ prabhāvayet |
kalpoddāhamiva dhyātvā punaḥ saṁhāramādiśet || 67 ||
sphuraṇaṁ ca punaḥ kāryaṁ ratnacintāmaṇiprabhaiḥ |
bhāvayeddharmameghānvai abhiṣekaṁ samādiśet || 68 ||
anena dhyānavajreṇa duṣpūro'pi prapūryate |
sa bhaveccintāmaṇiḥ śrīmān dānavajraprasādhakaḥ ||
buddhameghairmahādharmairvajrasattvaiśca tat sphuret || 69 ||
trikalpāsaṁkhyeyasthānaṁ sarvabuddhairadhiṣṭhyate |
idaṁ tat sarvabuddhānāṁ kāyaguhyamanāvilam || 70 || ||
sarvasattvarogāpanayanavajrasambhavo nāma samādhiḥ ||
dhyānavajreṇa samādānaṁ yatra sthāne samācaret |
anena dhyānayogena tiṣṭhan buddhairadhiṣṭhyate || 71 ||
dhvajāmṛtamahārājaṁ vajrakīlaṁ prabhāvayet |
nikhaneddaśadikcakraṁ sphuliṅgajvālasannibham || 72 ||
-54- ityāha ca ||
jagadvijayaśāntivajro nāma samādhiḥ ||
khadhātumadhyagaṁ cintecchāntimaṇḍalamuttamam |
bimbaṁvairocanaṁ dhyātvā hṛdaye'tha pravinyaset || 73 ||
khadhātuṁ locanāgraiśca paripūrṇaṁ vibhāvayet |
saṁhṛtya raśmipiṇḍena ārambhasya nipātane || 74 ||
romakūpāgravivarairbuddhameghān spharedvratī |
abhiṣekaṁ tadā tasya buddhameghā dadanti hi ||
anena vajrasamayaḥ śrīmān bhavati tatkṣaṇāt || 75 || ||
buddhasamayameghavyūho nāma samādhiḥ ||
khavajramadhyagaṁ cintenmāhendramaṇḍalaṁ śubham |
bimbaṁ dharmaparaṁ dhyātvā hṛdaye vā'tha vinyaset || 76 ||
khadhātubhavanaṁramyaṁ pāṇḍarākhyaiḥ prapūrayet |
saṁharedraśmipiṇḍena ratnacintāmaṇiprabham || 77 ||
kāyavākcittanilaye'rthine tacca nivedayet |
romakūpāgravivare ratnameghān spharedvratī || 78 ||
bhāvayeddharmameghānvai abhiṣekaṁ samādiśet |
anena dhyānavajreṇa duṣpūro'pi prapūryate |
sa bhaveccintāmaṇiḥ śrīmān dānavajraprasādhakaḥ || 79 || ||
dharmasamayameghavyūho nāma samādhiḥ ||
khadhātumadhyagaṁ cintedvajracandrārkamaṇḍalam |
bimbaṁkhavajradharmāgramarthino hṛdi vinyaset || 80 ||
buddhaiśca bodhisattvaiśca pūripūrṇaṁ khamaṇḍalam |
pañcaraśmiprayogeṇa tejastatra nipātayet || 81 ||
-55- sa bhavettatkṣaṇādeva sarvabuddhamanojñakaḥ |
mañjuśrītulyasaṅkāśaḥ sa bhavetparakarmakṛt || 82 ||
dadāti ca prahṛṣṭātmā abhiṣekaṁ mahotsukaḥ |
vaśamānayati janān sarvān darśanenaiva coditān || 83 ||
ratnasamayameghavyūho nāma samādhiḥ ||
khavajraṁ rākṣasaiḥ krūraiścaṇḍaiḥ krodhasudāruṇaiḥ |
śrṛgālairvividhaiḥ kākairgṛdhraiḥ śvānaiḥ prabhāvayet || 84 ||
āgneyamaṇḍalasthaṁ tu bhāvayed ripavaḥ sadā |
apakārī sarvabuddhānāṁ dhyātvā yogaṁ prayojayet || 85 ||
antramajjārudhirādyaṁ sarvākṛṣṭaṁ prabhāvayet |
nānāpraharaṇadharairākrānto mriyate ripuḥ || 86 ||
buddho vajradharo vāpi yadyanena prabhāvyate |
pakṣābhyantarapūrṇena mriyate nātra saṁśayaḥ || 87 || ||
vajrameghasamayavyūho nāma samādhiḥ ||
trimukhaṁ vairocanaṁ cinteccharatkāṇḍasamaprabham |
sitakṛṣṇamahāraktaṁ jaṭāmukuṭamaṇḍitam || 88 ||
trimukhaṁ vajriṇaṁ cintetkṛṣṇaraktasitānanam |
jaṭāmukuṭadharaṁ dīptaṁ lokadhātusamākulam || 89 ||
trimukhaṁ rāgiṇaṁ cintedraktakṛṣṇasitānanam |
jaṭāmukuṭasaṁbhogaṁ bhāvayan sidhyate dhruvam || 90 ||
cakraṁ vajraṁ mahāpadmaṁ savyapāṇau vibhāvayet |
ṣaḍbhujān bhāvayedvajrānnānāpraharaṇadharān śubhān || 91 ||
locanāṁ trimukhāṁ cintet sarvasattvahitaiṣiṇīm |
sitakṛṣṇamahāraktāṁ cārurūpāṁ vibhāvayet || 92 ||
-57- khavajranetrīṁ mahārājñīṁ trimukhāṁ bhāvayetsadā |
kṛṣṇaraktasitākārāṁ cārurūpāṁ vibhāvayet || 93 ||
vāgvajrīṁ ca mahārājñīṁ trimukhāṁ bhāvayetsadā |
raktasitakṛṣṇākārāṁ cāruvarṇāṁ vibhāvayet || 94 ||
vajrotpaladharāṁ vidyāṁ trimukhāṁ kāntisuprabhām |
pītakṛṣṇasitākārāṁ bhāvayan jñānamāpnuyāt || 95 ||
yamāntakaṁ mahākrodhaṁ trimukhaṁ kruddhasuprabham |
bhayasyāpi bhayaṁ tīkṣṇaṁ kṛṣṇavarṇaṁ vibhāvayet || 96 ||
aparājitaṁ mahākrodhamaṭṭāṭṭahāsanādinm |
trimukhaṁ sphuliṅgagahanaṁ visphurantaṁ vicintayet || 97 ||
hayagrīvaṁ mahākrodhaṁ kalpoddāhamivodbhavam |
trimukhaṁ duṣṭapadākrāntaṁ bhāvayedyogataḥ sadā || 98 ||
vajrāmṛtaṁ mahākrodhaṁ sphuliṅgākulacetasam |
dīptavajranibhaṁ krūraṁ bhayasyāpi bhayapradam || 99 ||
ṭakkirājaṁ mahākrodhaṁ trimukhaṁ tribhayapradam |
caturbhujaṁ bhayasyāgraṁ ṭakkirājaṁ prabhāvayet || 100 ||
mahābalaṁ mahāvajraṁ trailokyārthārthadhāriṇam |
nāśakaṁ sarvaduṣṭānāṁ trimukhaṁ bhāvayetsadā || 101 ||
nīladaṇḍaṁ mahākrodhaṁ trailokyasya bhayapradam |
trimukhaṁ trivajrasambhūtaṁ tīkṣṇajvālaṁ prabhāvayet || 102 ||
vajrācalaṁ mahākrodhaṁ kekaraṁ vajrasaṁbhavam |
khaṅgapāśadharaṁ saumyaṁ trimukhaṁ bhāvayedvratī || 103 ||
ekākṣaraṁ mahoṣṇīṣaṁ visphurantaṁ samantataḥ |
trimukhaṁ vajriṇaṁ dīptaṁ bhāvayed dhyānamaṇḍale || 104 ||
-57- sumbhaṁ jñānāgradharaṁ krūraṁ bhayodadhisamaprabham |
trimukhaṁ jvālārcivapuṣaṁ bhāvayed dhyānasuprabham || 105 ||
tejorāśijayoṣṇīṣaṁ ye cānye mantravajriṇaḥ |
ebhiḥ samayasambhogairbhāvanīyāḥ prati prati || 106 ||
amitāni samādhīni mantrāṇāṁ samudāhṛtāḥ |
ekaikasya tu krodhasya bahutve tu viśiṣyate || 107 ||
khadhātumadhyagaṁ cintet svacchamaṇḍalamuttamam |
buddhabimbaṁ prabhāvitvā vairocanaṁ prabhāvayet || 108 ||
svacchaṁ candranibhaṁ śāntaṁ nānāraśmisamaprabham |
ādarśamiva saṁbhūtaṁ traidhātukasya maṇḍalam || 109 ||
sarvālaṅkāraracitaṁ dhyātvā bodhiṁ sa paśyati |
anena buddhamāhatmyaṁ sarvasattvavaśaṅkaram || 110 ||
prāpyate janmanīhaiva dhyānavajraprabhāvanaiḥ | ||
vairocanasamayasaṁbhavacāruvajro nāma samādhiḥ || 111 ||
khadhātumadhyagaṁ cintedvajramaṇḍalamuttamam |
buddhabimbaṁ prabhāvitvā vajrasattvaṁ vibhāvayet || 112 ||
svacchakāyanibhaṁ kruddhaṁ nānājvālasamaprabham |
sarvākāravaropetaṁ sarvālaṅkārabhūṣitam || 113 ||
dhyātvā jñānapadaṁ śāntaṁ laghuvajratvamāpnuyāt |
anena vajramāhātmyaṁ sarvasattvavaśaṁkaram || 114 ||
prāpyate janmanīhaiva dhyānavajraprayogataḥ | ||
sarvavajrasamayasaṁbhavacāruvajro nāma samādhiḥ || 115 ||
khavajramadhyagaṁ cinteddharmamaṇḍalamuttamam |
buddhabimbaṁ prabhāvitvā dharmasattvaṁ vicintayet || 116 ||
svacchakāyadharaṁ saumyaṁ sarvālaṅkārabhūṣitam |
raśmimeghamahāvajraṁ visphurantaṁ prabhāvayet || 117 ||
-58- anena dharmamāhātmyaṁ trikāyābhedyasambhavam |
prāpyate janmanīhaiva jñānodadhivibhūṣaṇam || 118 || ||
dharmasattvasamayasaṁbhavacāruvajro nāma samādhiḥ ||
khavajramadhyagaṁ cinteccakramaṇḍalamuttamam |
buddhabimbaṁ prabhāvitvā locanāgrīṁ vibhāvayet || 119 ||
cāruvaktrāṁ viśālākṣīṁ nānābharaṇabhūṣitām |
sarvalakṣaṇasampūrṇāṁ trikāyāgradhāriṇīm || 120 ||
pāṇau prabhāvayeccakraṁ traidhātukavaśaṅkaram |
sarvasiddhikaraṁ jñānaṁ cakraṁ cintāmaṇipradam || 121 || ||
locanāsamayājñānahastāgravatī nāma samādhiḥ ||
khavajramadhyagaṁ cinteccandramaṇḍalamuttamam |
buddhabimbaṁ prabhāvitvā khavajrāṁgrīṁ prabhāvayet || 122 ||
cāruvaktrāṁ viśālākṣīṁ nīlotpalasamaprabhām |
sarvalakṣaṇasampūrṇāṁ khamāyāgrīṁ vibhāvayet || 123 ||
pāṇau nīlotpalaṁ cakraṁ traidhātukanamaskṛtam |
buddhabodhikaraṁ divyaṁ rahasyaṁ siddhivajriṇām || 124 |||
khabhānuraśmimeghavajrāhlādanavatī nāma samādhiḥ |
khavajramadhyagaṁ cinteddharmamaṇḍalamuttamam |
buddhabimbaṁ prabhāvitvā dharmavajrīṁ prabhāvayet || 125 ||
cāruvaktrāṁ viśālākṣīṁ padmarāgendrasannibhām |
māyājālāgrasaṁbhūtāṁ rāgaraktavarapriyām || 126 ||
sarvalakṣaṇasampūrṇāṁ sarvālaṅkārabhūṣitām |
pāṇau raktotpalaṁ divyaṁ sarvabuddhaprabhāvitam || 127 ||
dharmajñānākaraṁ divyaṁ guhyaṁ samayavajriṇām | -59- ||
dharmasamayatattvābhisambodhidarśanavajro nāma samādhiḥ ||
khavajramadhyagaṁ cintet siddhimaṇḍalamuttamam |
buddhabimbaṁ prabhāvitvā tārāgrīṁ tu prabhāvayet || 128 ||
cāruvaktrāṁ viśālākṣīṁ nānābharaṇabhūṣitām |
pītavarṇanibhāṁ dhyātvā strīśāṭhyamadanotsukām || 129 ||
pānau prabhāvayet vyaktamutpalaṁ pītasannibham |
vajrasamādhisambhūtaṁ sarvasattvanamaskṛtam || 130 || ||
samayatārāgravatī nāma samādhiḥ ||
khavajramadhyagaṁ cintet sūryamaṇḍalamuttamam |
buddhabimbaṁ prabhāvitvā yamāntakāgraṁ vibhāvayet || 131 ||
sphuliṅgagahanaṁ dīptaṁ saṁkruddhaṁ bhavamaṇḍalam ||
raktākṣaṁ daṁṣṭrāvikaṭaṁ khaṅgapāṇiṁ vibhāvayet || 132 ||
mukuṭe vairocanapadaṁ dhyātvā tuṣyanti vajriṇaḥ |
eṣo hi sarvakrodhānāṁ samayo jñānavajriṇām || 133 || ||
yamāntakasphuraṇāvabhāsavyūho nāma samādhiḥ ||
khavajramadhyagaṁ cintet sūryamaṇḍalamuttamam |
buddhabimbaṁ prabhāvitvā'parājitākhyaṁ prabhāvayet || 134 ||
sphuliṅgagahanaṁ dīptaṁ sarpa maṇḍitamekhalam |
vikarālaṁ vikaṭavaktraṁ sitavarṇaṁ prabhāvayet || 135 ||
mukuṭe'kṣobhyasamayaṁ dhyātvā tuṣyanti vajriṇaḥ |
eṣo hi sarvakrodhānāṁ samayo jñānavajriṇām || 136 ||
aparājitavajravyūho nāma samādhiḥ ||
khavajramadhyagaṁ cintet sūryamaṇḍalamuttamam |
buddhabimbaṁ prabhāvitvā hayagrīvaṁ prabhāvayet || 137 ||
-60- sphuliṅgagahanaṁ kruddhaṁ visphurantaṁ samantataḥ |
sarvaduṣṭapadākrāntaṁ raktavarṇaṁ vibhāvayet || 138 ||
mukuṭe'mitasambuddhaṁ dhyātvā tuṣyanti vajriṇaḥ |
eṣo hi sarvakrodhānāṁ samayo jñānavajriṇām || 139 |||
ayagrīvotpatti sambhavavyūho nāma samādhiḥ ||
khavajramadhyagaṁ cintet sūryamaṇḍalamuttamam |
buddhabimbaṁ prabhāvitvā vajrāmṛtaṁ prabhāvayet || 140 ||
sphuliṅgagahanaṁ dīptaṁ vajrameghasamākulam |
kruddhaṁ saroṣaṇaṁ kṛṣṇaṁ tīkṣṇadaṁṣṭraṁ prabhāvayet || 141 ||
mukuṭe'kṣobhyasamayaṁ dhyātvā tuṣyati krodhadhṛk |
eṣo hi sarvakrodhānāṁ samayo duratikramaḥ || 142 || ||
amṛtasamayasambhavavajro nāma samādhiḥ ||
khavajramadhyagaṁ cintetsūryamaṇḍalamuttamam |
buddhabimbaṁ vibhāvitvā ṭakkisattvaṁ prabhāvayet || 143 ||
krūraṁ vikṛtakeśāgraṁ bhayasyāpi bhayaṅkaram |
sarvālaṅkārasampūrṇaṁ bhāvayedvajrasuprabham || 144 ||
mukuṭe'kṣobhyasamayaṁ dhyātvā tuṣṭipravardhanam |
eṣo hi sarvakrodhānāṁ samayo duratikramaḥ || 145 || ||
dhyānavajrasambodhiratirnāma samādhiḥ ||
khavarjamadhyagaṁ cintet sūryamaṇḍalamuttamam |
buddhabimbaṁ prabhāvitvā mahābalaṁ prabhāvayet || 146 ||
sphuliṅgagahanaṁ dīptaṁ trivajrālayamaṇḍalam |
krūraṁ pāśadharaṁ kruddhaṁ bhāvayedbalavajriṇam || 147 ||
mukuṭe'kṣobhyasamayaṁ dhyātvā tuṣṭipravardhanam |
eṣo hi sarvakrodhānāṁ samayo duratikramaḥ || 148 || -61- ||
tribalavajro nāma samādhiḥ ||
khavajramadhyagaṁ cintet sūryamaṇḍalamuttamam |
buddhabimbaṁ prabhāvitvā nīlavajraṁ prabhāvayet || 149 ||
kṛṣṇarūpadharaṁ tīkṣṇaṁ kṛṣṇodadhivivardhanam |
sphuliṅgagahanaṁ dīptaṁ bhāvayeddaṇḍavajriṇam || 150 ||
mukuṭe'kṣobhyasamayaṁ dhyātvā tuṣṭipravardhanam |
eṣo hi sarvakrodhānāṁ samayo duratikramaḥ || 151 || ||
vajradaṇḍasamayāgravatī nāma samādhiḥ ||
khavajramadhyagaṁ cintetsūryamaṇḍalamuttamam |
buddhabimbaṁ prabhāvitvā acalāgraṁ vibhāvayet || 152 ||
kekaraṁ vikṛtaṁ kruddhaṁ pāśakhaḍgadharākulam |
sphuliṅgagahanaṁ dīptaṁ bhāvayedacalavajriṇam || 153 ||
mukuṭe'kṣobhyasamayaṁ dhyātvā tuṣṭipravardhanam |
eṣo hi sarvakrodhānāṁ samayo duratikramaḥ || 154 |||
khavajradhātusamayapadākrānto nāma samādhiḥ || ||
khavajramadhyagaṁ cintetsūryamaṇḍalamuttamam |
buddhabimbaṁ prabhāvitvā vidyācakraṁ vibhāvayet || 155 ||
sarvalakṣaṇasampūrṇaṁ cakrajvālāparivṛtam |
uṣṇīṣacakrasamayaṁ visphurantaṁ prabhāvayet || 156 ||
mukuṭe'kṣobhyasamayaṁ dhvātvā tuṣṭipravardhanam |
eṣo hi sarvakrodhānāṁ samayo duratikramaḥ || 157 ||
uṣṇīṣavidyācalacakro nāma samādhiḥ ||
khavajramadhyagaṁ cintetsūryamaṇḍalamuttamam |
buddhabimbaṁ vibhāvitvā vajrasumbhaṁ prabhāvayet || 158 ||
-62- tīkṣṇajvālārcirvapuṣaṁ sphurantaṁ meghavajriṇam |
vajrahastaṁ mahājvālaṁ bhāvayan siddhimāpnuyāt || 159 ||
mukuṭe'kṣobhyasamayaṁ dhyātvā tuṣṭipravardhanam |
eṣo hi sarvakrodhānāṁ samayo duratikramaḥ || 160 ||
vajrasamayaśumbhavajro nāma samādhiḥ ||
nirodhakrodhacakreṇa buddhacakraniṣeviṇā |
samādhivajrajñānāni sidhyante vajramaṇḍalāt || 161 ||
 iti śrīsarvatathāgatakāyavākcittarahasyātirahasye guhyasamāje mahāguhyatantrarāje samayavyūhatattvārthabhāvanāsambodhipaṭalastrayodaśo'dhyāyaḥ 
 -63- caturdaśaḥ paṭalaḥ atha bhagavān sarvatathāgatasamayādhipatirmahāvajradharaḥ śāntisamayāgraṁ nāma samādhiṁ samāpadyemāṁ sarvatathāgatabhāryāṁ  #
kāyavākcittavajrebhyo niścārayāmāsa | || 
om ru ru sphurū jvala tiṣṭha siddhilocane sarvārthasādhani svāhā ||
athāsyāṁ gītamātrāyāṁ sarvasampanmanīṣiṇaḥ |
tuṣṭā harṣaṁ samāpede buddhavajramanusmaran || 1 ||
buddhānāṁ śāntijananī sarvakarmaprasādhinī |
mṛtasañjīvanī proktā vajrasamayacodanī || 2 ||
ityāha ca ||
 atha bhagavāṁstrikāyasamayakrodhavajraḥ bhāvābhāvasamayavajraṁ nāma samādhiṁ samāpadyemāṁ sarvavajradharāgramahiṣīṁ svakāyavākcittavajrebhyo  #
niścārayāmāsa | || 
om śaṅkare śāntikare ghuṭṭa ghuṭṭani ghātaya ghātaya ghuṭṭani svāhā ||
athāsyāṁ gītamātrāyāṁ trivajrābhedyavajriṇaḥ |
utphullacārunayanā vajracittamanusmaran || 3 ||
rakṣāvajraprayogeṣu nityaṁ karmaprasādhanī |
mahāvajrabhayārtānāṁ nityaṁ balakarī smṛtā || 4 ||
atha bhagavān mahārāgasamayāvalokanaṁ nāma samādhiṁ samāpadyemāṁ dharmakāyāgrabhāryāṁ svakāyavākcittavajrebhyo niścārayāmāsa | ||
om kaṭe vikaṭe kaṭaṅkaṭe karoṭavīrye svāhā ||
athāsyāṁ gītamātrāyāṁ vajradharmāgradhāriṇaḥ |
tuṣṭā dhyānaṁ samāpede vajradharmamanusmaran || 5 ||
-64- dharmapuṣṭiṁ balaṁ nityaṁ mahākośavatī sadā |
karoti jāpamātreṇa vāgvajrasya vaco yathā || 6 ||
atha bhagavān samantasambhavavajraṁ nāma samādhiṁ samāpadyemāṁ samayasattvāgrabhāryāṁ svakāyavākcittavajrebhyo niścārayāmāsa | ||
om tāre tuttāre ture svāhā ||
athāsyāṁ gītamātrāyāṁ sarvabuddhā mahātmajāḥ |
harṣitā jñānamāpede vajrakāyamanusmaran || 7 ||
buddhavajramahāsainyaṁ sattvadhātuṁ samantataḥ |
karoti dāsavat sarvaṁ niśceṣṭaṁ vaśakṛt kṣaṇāt || 8 ||
ityāha ca |
 atha bhagavān sarvatathāgatakāyavākcittavajrastathāgato vimalaraśmimeghavyūhavajraṁ nāma samādhiṁ samāpadyemaṁ vajrayamāntakamahākrodhaṁ svakāyavākcittavajrebhyo  #
niścārayāmāsa || 
ṁamaḥ samantakāyavākcittavajrāṇām |
 om kha kha khāhi khāhi sarvaduṣṭadamaka asimusalaparaśupāśahasta caturmukha caturbhuja ṣaṭcaraṇa āgacchāgaccha sarvaduṣṭaprāṇahāriṇe mahāvighnāntaka  #
vikṛtānana sarvabhūtabhayaṅkara aṭṭāṭṭahāsanādine vyāghracarmanivasane kuru kuru sarvakarmāṇi chinda chinda sarvamantrān bhinda bhinda paramudrāṇākarṣaya  #
ākarṣaya sarvabhūtān nirmatha nirmatha sarvaduṣṭān praveśaya praveśaya maṇḍalamadhye vaivasvatajīvitāntakara kuru kuru mama kāryaṁ daha daha  #
paca paca mā vilamba vilamba samayamanusmara hū hū phaṭ phaṭ sphoṭaya sphoṭaya sarvāśāparipūraka sarvān nāśaya ripūn kara kara he he bhagavan  #
kiṁ cirāyasi mama sarvārthān sādhaya sādhaya svāhā | 
athāsmin bhāṣitamātre sarve buddhā mahāyaśāḥ |
bhītāḥ saṁtrastamanaso vajracittamanusmaran || 9 ||
-65- kapālaṁ nirvraṇaṁ prāpya cārurūpaṁ manīṣiṇam |
pādākrāntagataṁ kṛtvā mantramenamusmaran || 10 ||
locanāṁ māmakīṁ cāpi mahāvajrakuloccayām |
dvitrīn vārān samuccārya dhruvamākṛṣyate kṣaṇāt || 11 ||
ityāha ca bhagavān bodhicittavajraḥ |
 atha bhagavān vairocanavajrastathāgataḥ samayaraśmighanāgraṁ nāma samādhiṁ samāpadyemamamṛtasamayavajrakrodhaṁ svakāyavākcittavajrebhyo niścārayāmāsa 
namaḥ samantakāyavākcittavajrāṇām |
 namo vajrakrodhāya mahādaṁṣṭrotkaṭabhairavāya asimusalaparaśupāśagṛhītahastāya om amṛtakuṇḍali kha kha khāhi khāhi tiṣṭha tiṣṭha bandha bandha  #
hana hana daha daha garja garja visphoṭaya visphoṭaya sarvavighnavināyakān mahāgaṇapatijīvitāntakarāya svāhā || 
athāsmin bhāṣitamātre sarve buddhā mahāyaśāḥ |
mūrcchitā bhayamāpede vajrakāyamanusmaran || 12 ||
sarvamantraprayogeṣu vajroccāṭanakarmaṇi |
uccāṭayati vidhinā buddhasainyamapi svayam || 13 ||
 atha bhagavān ratnaketustathāgato buddharaśmivajraṁ nāma samādhiṁ samāpadyemaṁ vajrāparājitamahākrodhaṁ svakāyavākcittavajrebhyo niścārayāmāsa 
namaḥ samantakāyavākcittavajrāṇām |
om hū jinariṭi he hū hū phaṭ phaṭ svāhā ||
athāsmin gītamātre tu sarve buddhā mahāyaśāḥ |
bhītāḥ santrastamanaso bodhicittamanusmaran || 14 ||
rākṣasavyālakrūreṣu mahābhayasamākule |
karoti vidhivatkarma vajracittamanusmaran || 15 ||
 -66- atha bhagavānamitāyustathāgato'mitasambhavavajraṁ nāma samādhiṁ samāpadyemaṁ padmasambhavavajrakrodhaṁ svakāyavākcittavajrebhyo niścārayāmāsa 
namaḥ samantakāyavākcittavajrāṇām |
 om hū hū hū tarula virula sarvaviṣaghātaka jvalitavisphuliṅgāṭṭāṭṭahāsa kesarisaṭāṭopaṭaṅkāravajrakhuranirghātanacalitavasudhātala niśvāsamāruto  #
tkṣiptadharaṇīdhara bhīṣaṇāṭṭāṭṭahāsa aparimitabalaparākrama āryagaṇabhītabhūtagaṇādhyuṣita buddha buddha hayagrīva khāda khāda paramantrān  #
chinda chinda siddhiṁ me diśa āveśaya sarvajvarapipāsādīn sarvagraheṣvapratihato bhava vajradaṁṣṭra kiṁ cirāyasi imaṁ sarva duṣṭagrahaṁ duṣṭasaṅghaṁ  #
vā dhuna dhuna vidhuna vidhuna matha matha maṭa maṭa ghātaya ghātaya bandha bandha buddhadharmasaṅghānujñātakarma kuru śīghram | 
 hayagrīvāya phaṭ vajragātrāya phaṭ vajranetrāya phaṭ vajradaṁṣṭrāya phaṭ vajrakhurāya phaṭ vajrakhuranirghātanāya phaṭ paramantravināśāya phaṭ  #
trailokyabhayaṅkarāya phaṭ sarvakarmeṣvapratihatāya phaṭ vajrakulasantrāsanāya phaṭ hū hū hū phaṭ phaṭ phaṭ svāhā || 
athāsmin viniḥsṛta mātre dharmavajrā mahāgrajāḥ |
bhītāḥ saṁmūrcchamāpede jñānarājamanusmaran || 16 ||
khadhātuṁ viṣasampūrṇaṁ vajrahālāhalaprabham |
karoti nirviṣaṁ sarvaṁ krodharājapracodanaiḥ || 17 ||
ityāha ca |
 atha bhagavān amoghasiddhistathāgataḥ amoghasamaya sambhavaketuvajraṁ nāma samādhiṁ samāpadyemaṁ nīlavajradaṇḍakrodharājaṁ svakāyavākcittavajrebhyo  #
niścārayāmāsa || 
ṁamaḥ samantakāyavākcittavajrāṇām |
 om ehyehi bhagavan nīlavajradaṇḍa turu turu hulu hulu hāhā gulu gulu gulāpaya gulāpaya krama krama bhagavan vāyuvegena bhūtān śīgraṁ daha daha  #
dara dara vaha vaha paca paca matha matha pātaya pātaya maṭṭa maṭṭa maṭṭāpaya maṭṭapaya sarvakarmāṇi chinda chinda bhakṣa khakṣa medamāṁsarudhiramtsyamedamajjāpriya  #
ehyehi -67- bhagavan sarvavidhnāni sarvamantrāṇi sarvamūlakarmāṇi sarvamūlagrahān hana hana bhañja bhañja marda marda idaṁ me kāryaṁ sādhaya  #
hū nīlāya nīlavajradaṇḍāya turu turu vighnavināyakanāśakāya huru huru dīptacaṇḍāya sarvaśatrūṇāṁ hṛdayāni pīḍaya chinda chinda vidyānāṁ chedaka  #
hū vidyānāṁ śiṣṭān smara smara samayaṁ vajradharavacanaṁ karmāṇi nikṛntaya hū hū hana hana daha daha kuru kuru turu turu huru huru phaṭ phaṭ  #
hū hū hū bhakṣāpaya kṛtāntāya devaṛṣividrāpakāya hana hana vajradaṇḍāya svāhā || 
athāsmin bhāṣitamātre sarvaduṣṭāgrasambhavāḥ |
bhītāḥ santrastamanaso vajrasattvamanusmaran || 18 ||
japenāṣṭaśatenāyaṁ krodharājo mahāyaśaḥ |
ghātakaḥ sarvaduṣṭānāṁ vidhicakraprayojanaiḥ || 19 ||
ityāha ca |
atha bhagavān akṣobhyavajrastathāgataḥ samantameghaśriyaṁ nāma samādhi samāpadyemaṁ mahābalavajraṁ svakāyavākcittavajrebhyo niścārayāmāsa |
namaḥ samantakāyavākcittavajrāṇām |
om hū hū hū phaṭ phaṭ phaṭ om ūgraśūlapāṇi hū hū hū phaṭ phaṭ phaṭ om jyotirnirṇāda hū hū hū om phaṭ phaṭ phaṭ om mahābalāya svāhā
athāsmin bhāṣitamātre sarve nāgā mahābalāḥ |
bhītāḥ santrastamanasaḥ trikāyavajramanusmaran || 20 ||
jāpamātraprayogeṇa sarvakarmāṇi sādhayet |
anāvṛṣṭisamaye ca pātayedvārimaṇḍalam || 21 ||
 atha bhagavān samantanirghātavajraṁ nāma samādhiṁ samāpadyemaṁ sarvatathāgataṭakkirājamahākrodhaṁ svakāyavākcittavajrebhyo niścārayāmāsa | 
ṁamaḥ samantakāyavākcittavajrāṇām |
om ṭakki hū jaḥ ||
athāsmin bhāṣitamātre sarvabuddhā mahātmajāḥ |
bhītāḥ samayamāpede trivajrakāyamanusmaran || 22 ||
liṅgaṁ dakṣiṇapādena vajrasattvaprayogataḥ |
trivajramantracakreṇa sarvasattvākarṣaṇaṁ bhavet || 23 ||
atha bhagavan jñānamālāmbuvajraṁ nāma samādhiṁ samāpadyemamacalavajracaṇḍasamayaṁ svakāyavākcittavajrebhyo niścarayāmāsa ||
ṁamaḥ samantakāyavākcittavajrāṇām |
 om acalakāraṇa hū hū moṭṭa moṭṭa saṭṭa saṭṭa ha ha moha moha saha saha hana hana daha daha taṭṭa taṭṭa tiṣṭha ṭiṣṭha āviśa āviśa mahāmattapālaka  #
dhuna dhuna tiṇi tiṇi kiṇi kiṇi khāda khāda vighnān māraya māraya duṣṭān bhakṣa bhakṣa sarvān kuru kuru kiri kiri mahāviṣamavajra sphoṭaya sphotaya  #
hū hū hū nṛbalitaraṁganartaka ā ā hā hā acalaceta sphoṭaya sphoṭaya om asamantika trāṭ mahābala sātaya samayaṁ ma trā hā mā śudhyatu  #
vajrī tuṣyatu vajrī namo'stvapratibalebhyaḥ jvālaya trāṭ asaha namaḥ svāhā || 
athāsmin bhāṣitamātre sarve devāḥ sakiṅkarāḥ |
mūrcchitāstrastamanaso mantrakāyamanusmaran || 24 ||
anena krodhamantreṇa mahādevādayaḥ surāḥ |
bhītāḥ sampuṭakāyena ākṛṣyanti mahardhikāḥ || 25 ||
 atha bhagavān samayavijṛmbhitavajraṁ nāma samādhiṁ samāpadyemaṁ sarvavajradharasamayaṁ sumbhamahākrodhaṁ svakāyavākcittavajrebhyo niścārayāmāsa 
om namaḥ samantakāyavākcittavajrāṇām |
om sumbha nisumbha hū gṛṇha gṛṇha hū gṛṇhāpaya gṛṇhāpaya hū ānaya ho bhagavan vidyārāja hū phaṭ ||
athāsmin bhāṣitamātre sarvakanyā mahardhikāḥ |
muktakeśā vivastrāṅgā vajrasattvamanusmaran || 26 ||
vajrasattvapadākrāntaṁ sarvatāthāgatādhipam |
vajrāṅkuśapāśena vajrakanyākarṣaṇaṁ param || 27 ||
 atha bhagavān mahāsamayatattvotpattivajraṁ nāma samādhiṁ samāpadyedaṁ mahāsamayavajraguhyavāksamayatattvapadaṁ svakāyavākcittavajrebhyo niścārayāmāsa 
buddhavajratrikāyeṣu vajrasattvavibhāvanā |
pāśavajrāṅkuśadharairbuddhākarṣaṇamuttamam || 28 ||
buddhavākkāyayogena mahācakraprayogataḥ |
vajrasattvo mahārājo dhruvamākṛṣyate sadā || 29 ||
cakrapadmamahāvajraiḥ trivajrābhedyabhāvanaiḥ |
vajrāṅkuśaprabhedena sarvamantrākarṣaṇaṁ dhruvam || 30 ||
svamantrapuruṣaṁ dhyātvā sarvavajramayaṁ śivam |
kanyāṁ tu mānuṣīṁ śreṣṭhāṁ hṛdvajrāṅkuśa yogataḥ || 31 ||
vātamaṇḍalasaṁyoge dhruvamākṛṣyate sadā |
vairocanamahābimbaṁ bhāvayeccandramaṇḍalam || 32 ||
śacīṁ tatra sthitāṁ cintedvajrāmṛtaprayogataḥ |
pañcāśavārānuccārya dhruvamākṛṣyate sadā || 33 ||
vajrāṅkuśamahābimbaṁ tīkṣṇajvālāsamaprabham |
vajramaṇḍalakaṁ dhyātvā khakanyākarṣaṇamuttamam | 34 ||
svakrodhavajrasamayaṁ vajrapātālavāsinam |
śūlavajrāṅkuśapāśairdaityakanyākarṣaṇamuttamam || 35 ||
-70- gaurikāṁ khaṭikāṁ vāpi vajrāṅkuśaprayogataḥ |
candroparagasamaye mukhe prakṣipya sādhayet || 36 ||
brahmendrarudradevānāṁ yasya nāma samālikhet |
āgacchanti bhayatrastāḥ vākyavajravaco yathā || 37 ||
sarvākāravaropetaṁ mañjuvajraṁ vibhāvayet |
yammantakaṁ mahākrodhaṁ vajrāṅkuśaṁ vicintayet || 38 ||
kalpoddāhamahācakraṁ dhyātvā yakṣīṁstu sādhayet |
ityāha ca ||
mudrābhedena sarveṣāṁ mantrabhedena sarvathā |
ākarṣaṇapadaṁproktaṁ na cennāśamavāpnuyāt || 39 ||
vajrasattvo mahārājaścodanīyo muhurmuhuḥ |
sa eva sarvamantrāṇāṁ rājā paramaśāśvataḥ || 40 ||
 atha bhagavān samantavijṛmbhatajñānavajraṁ nāma samādhiṁ samāpadyemāṁ vajraikajaṭāṁ nāma mahāsarpāparājitavāgvajrāgrīṁ svakāyavākcittavajrebhyo  #
niścārayāmāsa | 
om śūlini svāhā ||
athāsyāṁ bhāṣitamātrāyāṁ nāgakanyā mahardhikāḥ |
dahyamāna vivastrāṅgā buddhabodhimanusmaran || 41 ||
anayā mantravidyayā sarve ākṛṣyanti pannagāḥ |
nāgakanyāṁ viśālākṣīṁ samākṛṣyopabhuṁjayet || 42 ||
atha bhagavān gaganasamayasambhavajraṁ nāma samādhiṁ samāpadyemāṁ mahādharmasamayavajrabhṛkuṭīṁ svakāyavākcittavajrebhyo niścārayāmāsa |
om bhayanāśāni trāsani trāsaya bhṛkuṭī taṭi vetaṭi vairaṭi vairaṭi śvete svetajaṭini svāhā ||
-71- athāsyāṁ gītamātrāyāṁ sarvavidyādharātmajāḥ |
kampitā bhayamāpede jñānarājamanusmaran || 43 ||
vidyādharamahākanyāṁ calatkanakakuṇḍalām |
ākṛṣya samayādyena anayā mantravidyayā || 44 |
nirodhavajrarājena niṣpannenāgracāruṇā |
trivajrajñānasambhūtāḥ kṣaṇāt kṛṣyanti sarvataḥ || 45 ||
athavā sarvakrodhānāṁ lakṣajāpena mantriṇaḥ |
sarvakarmakarāḥ proktāḥ vijaneṣu mahatsu ca || 46 ||
ācāryanindaparā mahāyānāgranindakāḥ |
māraṇīyāḥ prayatnena athavā sthānacālanam || 47 ||
anena bodhiṁ paramāṁ mantrasiddhiñca prāpnuyāt |
ityāha ca ||
daśadiksarvabuddhānāṁ kāyavākcittaghātanam || 48 ||
bhāvanīyaṁ vidhānena ripūṇāṁ duṣṭacetasām |
rudhirārdraṁ salilārdraṁ viṇmūtrārdraṁ vāpi kārayet || 49 ||
prāvṛtya liṅgaṁ cākramya krodharājaṁ prayojayet |
śatāṣṭena tu pūrṇena dhruvaṁ buddho'pi śīryyate || 50 ||
ityāha ca |
salilārdragataṁ vastraṁ kṛtvā krodhāgrabandhanāt |
liṅgaṁ pādena cākramya dhruvaṁ buddho'pi naśyati || 51 ||
viṇmūtrārdragataṁ vastraṁ pūtigandhajugupsitam |
prāvṛtya mantramāvartet śuṣyate mriyate kṣaṇāt || 52 ||
bhasmodakārdragataṁ vastraṁ prāvṛtya krodhasaṅkulam |
śatāṣṭavārānuccārya vajrasattvo'pi śīryyate || 53 ||
-72- ityāha ca |
salilārdragataṁ vastraṁ prāvṛtya kruddhacetasā |
nagno muktaśikho bhūtvā vikaṭotkaṭasambhramaḥ || 54 ||
liṅgaṁ pādena cākramya khadhātumapi nāśayet |
ityāha ca |
mātṛgṛhe śmaśāne śūnyaveśmani catuṣpathe || 55 ||
ekaliṅgaikavṛkṣe vā abhicāraṁ samārabhet |
mānuṣāsthimayaṁ kīlaṁ aṣṭāṅgulapramāṇataḥ || 56 ||
śatāṣṭavārānuccārya aridvāreṣu gopayet |
buddhastrikāyavarado jñānājñānavivarjitaḥ || 57 ||
pakṣābhyantarapūrṇena bhraśyate mriyate'pi vā |
kapālaṁ paripūrṇaṁvā prāpya vijño viśeṣataḥ || 58 ||
likhenmantrapadaṁ tatra jāpayā vajrabhāṣayā |
aridvāre'thavā grāme gopyoccāṭayate dhruvam || 59 ||
tālapatre'thavā'nyatra krodhamantraṁ samālikhet |
arigṛhe'thavā dvāre gopya naśyati śuṣyati || 60 ||
ityāha bhagavān mahāsamayaketuvajraḥ |
 atha bhagavān sarvatathāgatakāyavākcittanibandanavajraṁ nāma samādhiṁ samāpadyedaṁ sarvatraidhātukakāyavākcittakīlanavajraṁ svakāyavākcittavajrebhyo  #
niścārayāmāsa | || 
 om gha gha ghātaya ghātaya sarvaduṣṭān phaṭ kīlaya kīlaya sarvapāpān phaṭ hū hū hū vajra kīlaya vajradhara ājñāpayati kāyavākcittavajraṁ  #
kīlaya hū phaṭ || 
athāsmin bhāṣitamātre sarve vajrā mahardhikāḥ |
mūrcchitā bhayamāpannāḥ khavajracittamanusmaran || 61 ||
-73- mānuṣāsthimayaṁ kīlaṁ athavā khadirāgrajam |
ayomayakṛtaṁ kīlaṁ trivajrakāyanāśanam || 62 ||
vajrasattvaṁ samādhāya sphuliṅgākulasuprabham |
trivajrakāyaparyantaṁ bimbaṁ dhyātvā prayojayet || 63 ||
vairocanamahāmudrāmathavā rāgavajriṇaḥ |
yamāntakamahāmudrāṁ dhyātvā trivajrakīlanam || 64 ||
kuṇḍalamṛtavajreṇa duṣṭakrūranikṛntanam |
kartavyaṁ vajrayogena buddhasyāpi mahātmanaḥ || 65 ||
hṛdayaṁ yāvat pādāntaṁ vajrakīlavibhāvanam |
ūrdhvantadevasamayamidaṁ kīlavijṛmbhitam || 66 ||
dhyānavajraprayogeṇa dhruvaṁ buddho'pi kīlyate |
vajrasattvo mahārājā kīlayan mriyate laghu || 67 ||
 atha bhagavān mahāvairocanaḥ kāyavijṛmbhitavajraṁ nāma samādhiṁ samāpadyedaṁ svakāyasamayākṣepavajrakīlanamantraṁ svakāyavākcittavajrebhyo 
om chinda chinda bhinda bhinda hana hana daha daha dīptavajracakra kṣu phaṭ ||
anyonyaveṣṭanākāramaṅguṣṭhapadamīlanam |
vairocanapadākrāntaṁ vajrakīlanipātanam || 68 ||
hatamātre mahāsattve trikāyavajrasambhavaḥ |
uttiṣṭhet samayāgreṇa na cennāśapadaṁ bhajet || 69 ||
atha bhagavān lokeśvaro vāgvijṛmbhitaṁ nāma samādhiṁ samāpadyedaṁ vāksamayākṣepakīlanamantraṁ svakāyavākcittavajrebhyo niścārayāmāsa | ||
om hnīḥ bhūrbhuvaḥ ||
vikasitajñāna padme vajrāṅguliniveśanam |
vākyavajrapadākrāntaṁ vajrakīlanipātanam || 70 ||
-74- hatamātre mahāvajre trikāyālayasambhavaḥ |
uttiṣṭhet hatamātreṇa na cennāśapadaṁ bhajet || 71 ||
 atha bhagavān mahāvajradharaḥ cittavijṛmbhitavajraṁ nāma samādhiṁ samāpadyedaṁ cittasamayākṣepakīlanamantraṁ svakāyavākcittavajrebhyo niścārayāmāsa 
om vajrarāja hū ||
pañcaśūlaniveśena sphuliṅgākulasādhanam |
cittavajrapadākrāntaṁ vajrakīlanipātanam || 72 ||
hatamātre mahāvajre trivajrālayasambhavaḥ |
uttiṣṭhet hatamātreṇa na cennāśapadaṁ bhajet || 73 ||
samyagvidhānamārgeṇa kāyavākcittayogataḥ |
khadhātuvajraparyantaṁ kīlayennātra saṁśayaḥ || 74 ||
ityāha bhagavān mahākīlavajraḥ |
atha buddhāstrikāyāgrāḥ sattvadhātuhitaiṣiṇaḥ |
tuṣṭāḥ prāmodyasaṁprāptāḥ idaṁ ghoṣamakārayan || 75 ||
aho guhyapadaṁ śreṣṭhamaho sārasamuccayam |
aho dharmapadaṁ śāntamaho vajravidāraṇam || 76 ||
kīlanaṁ sarvabuddhānāṁ bodhisattvā mahāyaśāḥ |
kāyavākcittavajrāṇāṁ kīlanaṁ samudāhṛtam || 77 ||
idaṁ tat sarvamantrāṇāṁ kīlanaṁ tattvasambhavam |
kāyavākcittavaradaṁ mantratattvasamuccayam ||
iti || 78 ||
 iti śrī sarvatathāgatakāyavākcittarahasyātirahasye guhyasamāje mahāguhyatantrarāje kāyavākcittādbhutamantrākarṣaṇavijṛmbhitarājo nāma samādhipaṭalaścaturdaśo'dhyāyaḥ 
-75- pañcadaśaḥ paṭalaḥ atha vajradharo rājā sarvākāśamahākṣaraḥ |
sarvābhiṣekasarvajño vāgvajraṁ samudīrayat || 1 ||
dvādaśābdikāṁ kanyāṁ tāṁ cāṇḍalasya mahātmanaḥ |
sādhayet śadhako nityaṁ vijaneṣu viśeṣataḥ || 2 ||
viṇmūtrasamayādyena caturasraṁ vidhānataḥ |
maṇḍalaṁ kārayet tatra vajramaṇḍalasādhanaiḥ || 3 ||
sarvalakṣaṇasaṁśuddhāṁ cāruvaktrāṁ suśobhanām |
sarvālaṅkārasampūrṇāmaṅke sthāpya vibhāvayet || 4 ||
pañcamaṇḍalacakreṇa buddhabimbavibhāvanam |
bhāvayetpūjāpadaṁ ramyaṁ rahasyaṁ mantravajriṇām || 5 ||
vairocanamahābimbaṁ kāyavākcittavajriṇam |
dhyānamantraprayogeṇa bhavedbuddhasamaprabhaḥ || 6 ||
nīlotpaladalākārāṁ rajakasya mahātmanaḥ |
kanyāṁ tu sādhayennityaṁ vajrasattvaprayogataḥ || 7 ||
tadeva vidhisaṁyogaṁ kṛtvā karma samārabhet |
eṣo hi sarvamantrāṇāṁ samayo duratikramaḥ || 8 ||
sa bhavettatkṣaṇādeva vajrasattvasamaprabhaḥ |
sarvadharmadharo rājā kāmamokṣaprasādhakaḥ || 9 ||
cāruvaktrāṁ viśālākṣīṁ naṭakanyāṁ suśobhanām |
sādhayet sādhako nityaṁ vajradharmavibhāvanaiḥ || 10 ||
sa bhavedvajradharmātmā daśabhūmipratiṣṭhitaḥ |
vāksamayadharo rājā sarvāgraḥ parameśvaraḥ || 11 ||
brahmakṣatriyavaiśyānāṁ kanyāṁ śūdrakulodbhavām |
sādhayedvajradharmātmā idaṁ guhyasamāvaham || 12 ||
-76- astamite tu vajrārke sādhanaṁ tu samārabhet |
aruṇodgamavelāyāṁ sidhyate bhāvanottamaiḥ || 13 ||
sarvālaṅkārasampūrṇāṁ gandhapuṣpavibhūṣitām |
dhyātvā tu vajrasattvāgryāṁ laghusiddhimavāpnuyāt || 14 ||
sa bhavettrikāyavarado buddhalakṣaṇalakṣitaḥ |
yojanaśatavistāramavabhāsaṁ karotyasau || 15 ||
dvayendriprayogeṇa sarvayogān samārabhet |
eṣo hi sarvasiddhināṁ samayo duratikramaḥ || 16 ||
viṇmūtrasamayaṁ bhakṣet yadīcchet siddhivajriṇaḥ |
eṣo hi sarvasiddhīnāṁ samayo duratikramaḥ || 17 ||
viṇmūtrasamayādyena dvayendriyaprayogataḥ |
sidhyate'nuttaraṁ tattvaṁ buddhabodhipadaṁ śivam || 18 ||
ityāha bhagavān kāmamokṣasamayavajraḥ |
atha bhagavān mahāsamayavajrakrodhaṁ nāma samādhiṁ samāpadyedaṁ sarvatathāgatavajrasantrāsanakrodhaṁ svakāyavākcittavajrebhyo niścārayāmāsa
om hnīḥ ṣṭrīḥ vikṛtānana sarvaśatrūnnāśaya stambhaya hū hū phaṭ phaṭ svāhā ||
viṣarudhirasaṁyuktaṁ lavaṇaṁ rājikāntathā |
kaṇṭakāgnau juhet kruddhaḥ kanyānāmapadaiḥ saha || 19 ||
madhyāhne'rdharātre vā idaṁ śasyati sarvathā |
trikoṇe tu juhet prājño'ṣṭasahasraṁ vidhānataḥ || 20 ||
dinatrayamidaṁ kāryaṁ kanyānāṁ phalahetutaḥ |
stambhanaṁ bhavate tena trikalpāsaṁkhyamapi sadā || 21 ||
buddho dharmadharo vāpi vajrasattvo'pi vā yadi |
atikramedyadi mohātmā tadantaṁ tasya jīvitam || 22 ||
-77- caturdaśyāṁ tathāṣṭamyāṁ gṛhyāṅgāraṁ śmaśānataḥ |
abhimantrya vidhānena dāsakaḥ sa bhavet sadā || 23 ||
rekhāṁ dadāti dhyātvā tu mantrajño yasya kasyacit |
śatroḥ pratikṛtiṁ kṛtvā mriyate nātra saṁśayaḥ || 24 ||
mudgaraṁ dhyānayogena pātayan patitaṁ dhruvam |
hūkāraṁ jvālasaṁyuktaṁ dīptavajraṁ prabhāvayet || 25 ||
nāśakaḥ sarvaduṣṭānāṁ vajrapāṇikulaḥ smṛtaḥ |
khaṭikāṅgārādibhirlekhya puruṣaṁ vā'thavā striyam || 26 ||
kuṭhāraṁ pāṇau vibhāvitvā grīvāṁ chinnāṁ vibhāvayet |
buddhāstrivajraratnāgrāḥ sarvasattvahitaiṣiṇaḥ || 27 ||
anena hanyate vāpi mriyate nātra saṁśayaḥ |
karmavajramahādīptaṁ sphuliṅgagahanākulam || 28 ||
madhye vajraṁ vibhāvitvā vāristambhanamuttamam |
maṇḍale likhyamāne tu vātādyaṁ yadi jāyate || 29 ||
daṁṣṭrāmudrāṁ tato baddhvā duṣṭasattvamanusmaret |
buddhaiśca bodhisattvaiśca nirmitaṁ vāpi yadbhavet || 30 ||
śīryate dṛṣṭamātreṇa na cennāśaṁ samāpnuyāt |
buddhāśca bodhisattvāśca ye cānye duṣṭajantavaḥ |
trāsitāstena mantreṇa mriyante nātra saṁśayaḥ || 31 ||
tatredaṁ sarvatathāgatamantrarahasyahṛdayam |
jñānasattvaprayogeṇa madhye bimbaṁ prabhāvayet |
catuḥsthāneṣu mantrajño yoṣitaṁ sthāpayetsadā || 32 ||
sarvālaṅkārasampūrṇāṁ sarvalakṣaṇalakṣitām |
padmaṁ prasāritaṁ kṛtvā idaṁ mantraṁ vibhāvayet || 33 || -78- |
pañcaraśmiprabhaṁ dīptaṁ bhāvayet yogavajriṇam |
kāyavākcittavajreṣu pātayan bodhimāpnuyāt || 34 ||
sa bhavettatkṣaṇādeva vairocanasamaprabhaḥ |
vajrasattvo mahārājaḥ saṁbuddhakāyavajradhṛk || 35 ||
sarvasattvotpādanakaro nāma samādhiḥ |
yoṣitaṁ prāpya vidhinā cāruvaktrāṁ hitaiṣiṇīm |
pracchanne prārabhet pūjāṁ guhyāguhyaṁ vibhakṣayet || 36 ||
sa bhavettatkṣaṇādeva mañjuśrītulyatejasaḥ |
antarddhānādhipaḥ śrīmān jāmbūnadasamaprabhaḥ || 37 ||
bhakṣyaṁ vā athavā viṣṭhaṁ māṁsaṁ vāpi praveśayet |
abhimantrya vidhānena bhakṣyaṁ buddhairna dṛśyate || 38 ||
ityāha ca |
viṣṭhaṁ saṁgṛhya vidhinā śarāvasampuṭe nyaset |
śatāṣṭavārān sañcodya buddhasūryairna dṛśyate || 39 ||
śvānamāṁsaṁ hayamāṁsaṁ mahāmāṁsaṁ vidhānataḥ |
gṛhya sampuṭayogena bhakṣayaṁstairna dṛśyate || 40 ||
viṣṭhena saha saṁyuktāṁ gulikāṁ trilohaveṣṭitām |
dveyendriyaprayogeṇa sarvabuddhairna dṛśyate || 41 |
mahāmāṁsena saṁyuktāṁ gulikāṁ trilohaveṣṭitām |
dvayendriyaprayogeṇa sarvabuddhairna dṛśyate || 42 ||
śvāmāṁsena saṁyuktāṁ gulikāṁ trilohaveṣṭitām |
dvayendriyaprayogeṇa sarvabuddhairna dṛśyate || 43 ||
gomāṁsena ca saṁyuktāṁ gulikāṁ trilohaveṣṭitām |
dvayendriprayogeṇa sarvabuddhairna dṛśyate || 44 ||
-79- prāṇakairviṣṭhasaṁbhūtairgulikāṁ kārayedvratī |
dvayendriyaprayogeṇa sarvabuddhairna dṛśyate || 45 ||
karpūracandanairyuktāṁ gulikāṁ trilohaveṣṭitām |
dvayendriyaprayogeṇa sarvabuddhairna dṛśyate || 46 ||
rocanāgurusaṁyuktāṁ gulikāṁ trilohaveṣṭitām |
dvayendriyaprayogeṇa bhavedvajramahābalaḥ || 47 ||
karpūrakuṅkumairyuktāṁ gulikāṁ trilohaveṣṭitām |
dvayendriyaprayogeṇa sarvabuddhairna dṛśyate || 48 ||
ityāha ca |
adhiṣṭhāya mahāmudrāṁ yasya kasyāpi vajriṇaḥ |
sa bhavet tādṛśaḥ śrīmān mahābalaparākramaḥ || 49 ||
yojanakoṭisampūrṇamūrddhvaṁ vajragatirbhavet |
trisāhasragatiḥ śrīmān bhavedbuddhasamaprabhaḥ || 50 ||
kāmadhātusthitāṁ kanyāṁ surabhogāṁ kulavratām |
rūpadhātusthitāñcāpi kāmayeta mahābalaḥ || 51 ||
ityāha bhagavān samayāntarddhānamahāvajraḥ |
atha buddhāḥ prahṛṣṭātmā'bhrāntacittā manīṣiṇaḥ |
vismayotphullanayanā idaṁ ghoṣamudīrayan || 52 ||
aho suvismayamidamaho guhyamahākṣaram |
aho svabhāvasaṁśuddhamaho dharmaṁ sunirmalam ||
iti || 53 ||
atha vajradharaḥ śāstā sraṣṭā karttā mahākṣaraḥ |
śuddhavajro mahādharmo vajraghoṣamakārayat || 54 ||
sarvavajraprayogeṇa toṣaṇaṁ buddhavajriṇām |
buddhabodhi prabhedena toṣaṇaṁ vajracāriṇām || 55 ||
-80- vajralocanabimbādyaiḥ uṣṇīṣārādhanaṁ smṛtam |
krodhānāmapi tacchreṣṭhaṁ buddhavajraprabhāvanam || 56 ||
vidyārājāgradharmāṇāṁ ratnaketuvibhāvanam |
vidyārājñīprayogeṣu amitāyurvibhāvanam || 57 ||
sarvakarmikamantrāṇāṁ amoghajñānabhāvanam |
sarveṣāmeva mantrāṇāṁ vajrasattvavibhāvanam || 58 ||
ityāha ca |
yakṣiṇīmantratantrāṇāṁ yamāntakasya kalpanam |
sarveṣāṁ yogamantrāṇāṁ sastambhaṁ vipracodanam || 59 ||
ityāha ca bhagavān mahāsamayavajraḥ |
anena dhyānavajreṇa mantrārādhanamaṇḍalam |
sādhakānāṁ hitaṁ proktaṁ mahāsamayasādhanam || 60 ||
atha vajradharaḥ śāstā sarvadharmeśvaraḥ prabhuḥ |
kāyavākcittasaṁśuddho jñānavajramudīrayat || 61 ||
parvetāgreṣu ramyeṣu vijaneṣu vaneṣu ca |
dhyānavajraṁ prakurvīta japamantraprayogataḥ || 62 ||
vajrasattvādayaḥ sarve mantradhyānapracoditāḥ |
kurvanti citrakarmāṇi vākyavajravaco yathā || 63 ||
vajra dharmamahābimbaṁ padmarāgasamaprabham |
kāyavākcittamahāvajraṁ tatsthāne kulakalpanam || 64 |
āveśanavidhiṁ sarvaṁ kārayan siddhyati dhruvam |
stobhastambhaṁ mahābimbamāryabhaumaṁ caturthakam || 65 ||
kartavyaṁ siddhivajreṇa evaṁ siddhyati śāśvatam |
dvādaśavārṣikāṁ kanyāṁ puruṣaṁ dvādaśābdikam || 66 ||
sarvalakṣaṇasampūrṇaṁ gṛhyāveśaṁ prakalpayet ||
vidhānāni tu sarvāṇi kṛtvā karmaprasādhanam |
anyathā hāsyamāpnoti traidhātukeṣu jantuṣu || 67 ||
-81- tatremāni hṛdayamantrākṣarapadāni hū haḥ āḥ aiḥ khadhātumapi niśceṣṭaṁ sarvakalpavivarjitam |
āveśayati vidhinā vajrasattvamapri svayam || 68 ||
hūkāre vajrasattvātmā haḥkāre kāyavajriṇaḥ |
āḥkāre dharmadharo rājā idaṁ guhyapadaṁ dṛḍham || 69 ||
aiḥkāraṁ stobhanaṁ proktaṁ bhramaṇaṁ kampanaṁ smṛtam |
eṣo hi sarvastobhānāṁ rahasyo'yaṁ pragīyati || 70 ||
ityāha ca |
hastamātraṁ dvihastaṁ vā yāvaddhastāṣṭapañcakam |
uttiṣṭhanti bhayatrastā vajrarājapracoditāḥ |
tathaiva sarvaṁ yathāpūrvamidaṁ guhyasamāvaham ||
iti || 71 ||
atha vajradharo rājā sarvatathāgatādhipaḥ |
trikāyapadasaṁghoṣamidaṁ ghoṣamudīrayat || 72 ||
anekāgragatenāpi idaṁ kāryaṁ dṛḍhavrataiḥ |
kartavyaṁ vānyayogena sarvaduṣṭavidāraṇam || 73 ||
śatroḥ pratikṛtiṁ kṛtvā cittāṅgāratuṣādibhiḥ |
nagno muktaśikho bhūtvā trailokyamapi nāśayet || 74 ||
śatroḥ pratikṛtiṁ kṛtvā śmaśānacitibhasmanā |
sahasrāṣṭaśatenāpi mriyate nātra saṁśayaḥ || 75 ||
gomāṁsahayamāṁsena śvānamāṁsena citriṇā |
trikoṇamaṇḍale kāryaṁ dhravaṁ vajro'pi naśyati || 76 ||
mahāmāṁsena sarveṣāṁ nāśanaṁ vajrajaṁ smṛtam |
eṣo hi sarvakrūrāṇāṁ nāśako dāruṇaḥ smṛtaḥ || 77 ||
-82- śatroḥ pratikṛtiṁ kṛtvā viṇmūtreṇāgradharmiṇā |
kaṇṭakāgnau juhet kruddho dhruvaṁ buddho'pi naśyati || 78 ||
ityāha ca |
śatroḥ pratikṛtiṁ kṛtvā nadīsrotogayorapi |
tilamātramapi sarvāṅgaṁ kaṇṭakairviṣasambhavaiḥ |
purayeccodanapadairdhruvaṁ buddho'pi naśyati || 79 ||
ityāha ca |
rājikāṁ lavaṇaṁ tailaṁ viṣaṁ dhattūrakaṁ tathā |
māraṇaṁ sarvabuddhānāṁ idaṁ śreṣṭhatamaṁ smṛtam || 80 ||
aṅgārārdragataṁ vastraṁ prāvṛtya krodhacetasā |
liṅgaṁ pādena cākramya rākṣasairgṛhyate dhruvam || 81 ||
pratikṛtimasthicūrṇena viṣeṇa rudhireṇa ca |
kṛtvā tu gṛhyate śīghraṁ vajrasattvo'pi dāruṇaḥ || 82 ||
liṅgarājikasaṁyuktaṁ viṇmūtreṇāpi pūritam |
pādākrāntagataṁ kṛtvā mahāmeghena gṛhyate || 83 ||
ityāha ca |
tatredaṁ sarvatathāgatavajramahākrodhasamayahṛdayam ||
ṁamaḥ samantakāyavākcittavajrāṇām |
 om hūlū hūlū tiṣṭha tiṣṭha bandha bandha hana hana daha daha garja garja visphoṭaya visphoṭaya sarvavighnavināyakānmahāgaṇapatijīvitāntakarāya  #
hū phaṭ || 
homaṁ vā'pyathavā dhyānaṁ kāyavākcittabhedanam |
kartavyaṁ nānyacittena idaṁ māraṇamuttamam || 84 ||
vajrasattvaṁ mahākrūraṁ vikaṭotkaṭabhīṣaṇam |
kuṭhāramudgarahastaṁ dhyātvā dhyānaṁ prakalpayet || 85 || -83- ||
tatredaṁ mahākrūrakrodhasamayam ||
śvadhātuṁ paripūrṇaṁ tu sarvabuddhaiḥ prabhāvayet |
ghātitaṁ tena duṣṭena dhyātvā mriyeta tatkṣaṇāt || 86 ||
buddhaiśca bodhisattvaiśca paripūrṇaṁ vibhāvayet |
ghātitaṁ sarvaduṣṭena mriyate vajradharaḥ svayam || 87 ||
cintayetpurato mantrī ripuṁ buddhāpakāriṇam |
bhītaṁ bhayākulaṁ cintet mriyate nātra saṁśayaḥ || 88 ||
rākṣasairvividhaiḥ krūraiḥ pracaṇḍaiḥ krodhadāruṇaiḥ |
trāsitaṁ bhāvayettena mriyate vajradharaḥ svayam || 89 ||
ulūkaiḥ kākagṛdhraiśca śṛgālairdorghatuṇḍakaiḥ |
bhakṣitaṁ bhāvayaṁstena dhruvaṁ buddho'pi naśyati |
kṛṣṇasarpaṁ mahākrūraṁ bhayasyāpi bhayapradam || 90 ||
dhyātvā viṣāgrasamayaṁ lalāṭe taṁ viśiṣyate |
bhakṣitaṁ tena sarpeṇa dhruvaṁ buddho'pi naśyati || 91 ||
daśadiksarvasattvānāmīte ścopadravasya vā |
nipātanaṁ ripave śreṣṭhamidaṁ codanamuttamam || 92 ||
mudgareṇa pracaṇḍena urasi tāḍayedvratī |
naśyati jīvitācchakraḥ vajradharmavaco yathā || 93 ||
sphālanaṁ kuṭṭanaṁ cintet kuṭharādyāddhi vajriṇaḥ |
mriyate trikāyavarado vajrasattvopi dāruṇaḥ || 94 ||
rakṣādyāni tu mantrāṇi devatāni ca kīlayet |
eṣo hi māraṇāgrāgraḥ samayo duratikramaḥ || 95 ||
skandhavajreṇa yāvantaḥ sattvāstiṣṭhantimaṇḍale |
dyotanātmagatāṁ cintedevaṁ tuṣyanti nānyathā || 96 ||
-84- buddho vajradharaṁ śāstā vajradharmo'pi cakriṇaḥ |
mriyate vyāḍayogena cittavajravaco yathā || 97 ||
ityāha bhagavān mahākrūrasamayavajrakrodhaḥ |
atha vajradharo rājā sarvākāśo mahāmuniḥ ||
sarvābhiṣekasambuddho jñānavajramudīrayat || 98 ||
aho svabhāvasaṁśuddhaṁ vajrayānamanuttamam ||
anutpanneṣu dharmeṣu utpattiḥ kathitā jinaiḥ || 99 ||
tatredaṁ kṣudrakarmarahasyam |
khaṭikāṅgāreṇa likhetsarpaṁ vikṛtaṁ tu bhayapradam |
kṛṣṇajvālākulaṁ kruddhaṁ dvijihvaṁ daṁṣṭramālinam || 100 ||
tatredaṁ krūranāgacodanahṛdayam ||
kha ||
vaktramadhyagataṁ cintedviṣaṁ hālāhalaprabham |
tatredaṁ sarvaviṣākarṣaṇahṛdayam ||
nīḥ ||
traidhātukasthitaṁ sarvaṁ viṣaṁ vividhasambhavam |
hṛtaṁ tu bhāvayettena patamānaṁ vicintayet || 101 ||
sa bhavettatkṣaṇādeva viṣodaśisudāruṇaḥ |
spṛṣṭamātre jagatsarvaṁ nāśayennātra saṁśayaḥ || 102 |
ityāha ca |
maṇḍūkavṛścikādīni sarpāṇi vividhāni ca |
kartavyāni vidhānena yāgotpattikalakṣaṇaiḥ || 103 ||
tatredaṁ sarvaviṣamahāsaṁkramaṇahṛdayam | -85- ||
om ||
duṣṭavajraviṣādīni ye cānye viṣadāruṇāḥ |
ākṛṣya jñānacakreṇa preraṇaṁ khavajramaṇḍale || 104 ||
ityāha bhagavān mahāviṣasamayavajraḥ |
tatredaṁ viṣacikitsanavajrahṛdayam ||
hṛdaye taṁ mahāvajraṁ sitavarṇaṁ vicintayet |
raśmimeghaṁ mahādīptaṁ candrāṁśumiva nirmalam || 105 ||
catuḥ sthānaprayogeṇa saṁharan tatra tiṣṭhate |
dvitrivārān prabhāvitvā chedayantaṁ vicintayet || 106 ||
khadhātuṁ viṣasampūrṇaṁ nirviṣaṁ kurute kṣaṇāt |
ityāha ca |
tatredaṁ sarvaviṣākarṣaṇahṛdayam ||
'aḥ ||
gaṇḍapiṭakalūtāśca ye cānye vyādhayaḥ smṛtāḥ |
naśyanti dhyānamātreṇa vajrapāṇivaco yathā || 107 ||
aṣṭapatraṁ mahādmaṁ śaśāṅkamiva nirmalam |
tatra madhyagataṁ cintetpañcaraśmiprapūritam || 108 ||
saṁharetkṛṣṇasamayaṁ codane sitasannibham |
idaṁ dhyānapadaṁ guhyaṁ rahasyaṁ jñānanirmalam ||
iti || 109 ||
tatremāni bāhyādhyātmikavyādhicikitsāvajrahṛdayamantrākṣarapadāni ||
jinajik ||
ārolik ||
vajradhṛk ||
yadevākṣarapadamiṣṭaṁ bhavedbhaktiguṇāvaham |
bhāvayettādṛśaṁ vyādhiṁ viśvavajrapracodanaiḥ || 110 ||
-86- vānarākārasamayamathavā śvānasambhavam |
svakāyavākcittapade niścarantaṁ vicintayet || 111 ||
cakraṁ vā'pyathavā vajraṁ dhyātvā vajrapade sthitaḥ |
kāyavākcittasamayaṁ cūrṇataṁ tena bhāvayet || 112 ||
tataḥ prabhṛti saṁbuddhā bodhisattvā mahāyaśāḥ |
adhiṣṭhānapadaṁ ramyaṁ dadanti hṛṣṭacakṣuṣaḥ || 113 ||
ityāha ca |
svakāyacittavajreṣu buddhameghān vicintayet |
vajrarāgamahāmeghaṁ bhāvayedvyādhimokṣaṇam ||
iti || 114 ||
daśadiksarvabuddhānāṁ vajrasattvasudhīmatām |
kruddho bhāvayatastasya māraṇaṁ pāramārthikam || 115 ||
anena dhyānamātreṇa karmajaṁ vāpi yatsmṛtam |
śatāṣṭajapayogena saptadinairvinaśyati || 116 ||
athavā svamantrarājena vajradhyānavidhiḥ smṛtaḥ |
eṣo hi sarvavyādhīnāṁ samayo duratikramaḥ || 117 ||
atha vajradharo rājā jñānāṅkuśamahādyutiḥ |
kāmamokṣamahāvajra idaṁ vacanamabravit || 118 ||
svapnopameṣu dharmeṣu anutpādasvabhāviṣu |
svabhāvaśuddhatattveṣu bhrāntivajraḥ pragīyate || 119 ||
paśyanti sādhakā nityaṁ japadhyānārthatatparāḥ |
buddhāṁśca bodhisattvāṁśca dvidhābhedena darśanam || 120 ||
tatredaṁ mahāsvapnasamayapadam |
bodhijñānāgrasamprāptaṁ paśyati jñānasuprabham |
buddhasambhogakāyaṁ vā ātmānaṁ laghu paśyati || 121 ||
-87- traidhātukamahāsattvaiḥ pūjyamānaṁ sa paśyati |
buddhaiśca bodhisattvaiśca pañcakāmaguṇairapi ||
pūjitaṁ paśyate bimbaṁ mahājñānasamaprabham || 122 ||
vajrasattvaṁ mahābimbaṁ vajradharmaṁ mahāśayam |
svabisbaṁ paśyate svapne guhyavajramahāyaśāḥ || 123 ||
praṇamanti mahābuddhā bodhisattvāśca vajriṇaḥ |
drakṣate īdṛśaṁ svapnaṁ kāyavākcittasiddhidam || 124 ||
sarvālaṅkārasampūrṇāṁ surakanyāṁ manoramām |
dārakaṁ dārikāṁ paśyan sa siddhimadhigacchati || 125 ||
daśadiksarvabuddhānāṁ kṣetrasthaṁ paśyati dhruvam |
dadanti hṛṣṭacittātmā dharmagañjaṁ manoramam || 126 ||
dharmacakragataṁ kāyaṁ sarvabuddhaiḥ parivṛtam |
paśyate yogasamaye dhyānavajrapratiṣṭhitaḥ || 127 ||
āramodyānavividhān surakanyādyalaṅkṛtān |
paśyati dhyānasamaye sarvabuddhairadhiṣṭhitān || 128 ||
buddhaiśca bodhisattvaiśca abhiṣiktaṁ sa paśyati |
vidyādharamahārājaiḥ pūjyamānaṁ sa paśyati || 129 ||
ityāha ca ||
vividhān vajrasambhūtān svapnān paśyati nirmalān |
sidhyate'nuttaraṁ tasya kāyavākcittavajrajam || 130 ||
caṇḍālaśvānayogādīn paśyati yadi vajradhīḥ |
sidhyate cittanilayaṁ vajrasattvasya dhīmataḥ || 131 ||
tatredaṁ svapnavicāraṇasamayahṛdayam |
svacittaṁ cittanidhyaptau sarvadharmāḥ pratiṣṭhitāḥ |
khavajrasthā hyamī dharmā na dharmā na ca dharmatā || 132 ||
-88- atha bhagavantaḥ sarvatathāgatā āścaryaprāptā adbhutaprāptāḥ sarvatathāgatakāyavākcittasaṁśayacchettāraṁ vajrasattvaṁ papracchuḥ |
kimidaṁ bhagavan - niḥsvabhāveṣu dharmeṣu dharmatattvamudāhṛtam |
aho vismayasambhūtamākāśākāśabhāvanam ||
iti || 133 ||
atha bhagavān kāyavākcittavajrapāṇistathāgataḥ sarvatathāgatānevamāha |
bhagavantaḥ sarvatathāgatā ākāśaṁ na kenaciddharmeṇa saṁyuktaṁ nāpyasaṁyuktam na cākāśasyaivaṁ bhavati |
sarvagato'yaṁ sarvatrānudarśī ca |
evameva bhagavantaḥ sarvatathāgatāḥ sarvadharmāḥ svapnāḥ svapnasamayasambhūtāścānugantavyāḥ |
tadyathāpi nāma bhagavantaḥ sarvatathāgatā ākāśamanirūpyamanidarśanamapratipādyam |
evabheva bhagavantaḥ sarvatathāgatāḥ sarvadharmā anugantavyāḥ |
tadyathāpi nāma bhagavantaḥ sarvatathāgatāḥ sarvadharmakāyavākcittavajrapadasamayaṁ sarvatrānugatamekasvabhāvaṁ yaduta cittasvabhāvam |
yaśca kāyavākcittadhāturākāśadhātuścādvayametadadvaidhīkaram |
tadyathāpi nāma bhagavantaḥ sarvatathāgatā ākāśadhātusthitāḥ sarvadharmāḥ,
sa cākāśadhāturna kāmadhātusthito na rūpadhātusthito nārūpadhātusthitaḥ |
yaśca dharmadhātustraidhātuke na sthitaḥ tasyotpādo nāsti,
yasyotpādo nāsti nāsau kenacit dharmeṇa sambhāvyate |
tasmāttarhi bhagavantaḥ sarvatathāgatā niḥsvabhāvāḥ sarvadharmā iti |
tadyathāpi nāma bhagavantaḥ sarvatathāgatā bodhicittaṁ sarvatathāgatajñānotpādanavajrapadakaram |
tacca bodhicittaṁ na kāyasthitaṁ na vāksthitaṁ na cittasthitam |
yaścadharmastraidhātuke na sthitaḥ tasyotpādo nāsti |
idaṁ sarvatathāgatajñānotpādanavajrapadam |
na ca bhagavantaḥ sarvatathāgatāḥ svapnasyaivaṁ bhavati ahaṁ traidhātuke svapnapadaṁ darśayeyam |
na ca puruṣasyaivaṁ bhavati ahaṁ svapnaṁ paśyeyamiti |
sā ca traidhātukakriyā svapnopamā svapnasadṛśī svapnasambhūtā |
 evameva bhagavantaḥ sarvatathāgatā yāvanto daśadiksarvalokadhātuṣu buddhāśca bodhisattvāśca yāvantaḥ sarvasattvāḥ sarve te svapnanairātmyapadenānugantavyāḥ 
-89- tadyathāpi nāma bhagavantaḥ sarvatathāgatāḥ cintāmaṇiratnaṁ sarvaratnapradhānaṁ sarvaguṇopetam |
ye ca sattvāḥ prārthayanti suvarṇaṁ vā ratnaṁ vā raupyaṁ vā tat sarvaṁ cintāmātreṇaiva sampādayanti |
tacca ratnādyaṁ na cittasthitaṁ na cintāmaṇisthitam |
evameva bhagavantaḥ sarvatathāgatāḥ sarvadharmā anugantavyāḥ |
atha bhagavantaḥ sarvatathāgatāḥ praharṣotphullalocanāḥ sarvatathāgatakāyavākcittavajraṁ tathāgatamevamāhuḥ |
āścaryaṁ bhagavan yatra hi nāma ākāśadhātu samavasareṣu sarvadharmeṣu buddhadharmāḥ samavasaraṇaṁ gacchanti |
atha te sarvabuddhabodhisattvā bhagavanto vajrapāṇestathāgatasya pādayoḥ praṇipatyaivamāhuḥ |
yadbhagavatā sarvamantravajrasiddhisamuccayaṁ bhāṣitaṁ tāni ca sarvamantravajrasamuccayasiddhīni kutra sthitāni |
atha vajrapāṇisteṣāṁ tathāgatānāṁ bodhisattvānāṁ ca sādhukāraṁ dattvā tān sarvatathāgatānevamāha |
na ca bhagavantaḥ sarvatathāgatāḥ sarvamantrasiddhīni sarvamantrakāyavākcittavajrasthitāni |
tatkasya hetoḥ |
paramārthataḥ kāyavākcittamantrasiddhīnāmasambhavāt |
kintu bhagavantaḥ sarvatathāgatāḥ sarvamantrasiddhīni sarvabuddhadharmāṇi svakāyavākcittavajrasthitāni |
tacca kāyavākcittaṁ ca kāmadhātusthitaṁ na rūpa dhātusthitaṁ nā rūpadhātusthitam |
na cittaṁ kāyasthitaṁ na kāyaścittasthitaḥ na vāk cittasthitā na cittaṁ vāksthitam |
tatkasya hetoḥ?
ākāśavat svabhāvaśuddhatvāt |
atha te sarvatathāgatāḥ sarvatathāgatakāyavākcittavajraṁ tathāgatamevamāhuḥ |
sarvatathāgatadharmā bhagavan kutra sthitāḥ kva vā sambhūtāḥ |
vajrasattva āha |
svakāyavākcittasaṁsthitāḥ svakāyavākcittasambhūtāḥ |
bhagavantaḥ sarvatathāgatā āhuḥ |
svakāyavākcittavajraṁ kutra sthitam ?
ākāśasthitam |
ākāśaṁ kutra sthitam ? na kvacit |
atha te sarvabuddhabodhisattvā āścaryaprāptā adbhutaprāptāḥ svacittadharmatāvihāraṁ dhyāyaṁstūṣṇīṁ sthitā abhūvanniti |
 iti śrīsarvatathāgatakāyavākcittarahasyātirahasye guhyasamāje mahāguhyatantrarāje sarvacittasamayasāravajrasambhūtirnāma paṭalaḥ pañcadaśo'dhyāyaḥ 
 -90- ṣoḍaśaḥ paṭalaḥ atha bhagavantaḥ sarvatathāgatāḥ punaḥ samājamāgamya bhagavantaṁ sarvatathāgatakāyavākcittavajraṁ tathāgataṁ sarvatathāgatakāyavākcittavajrapadairadhyeṣya  #
sarvatathāgataratnavajrapūjāvyūhaiḥ pūjayāmāsuḥ | 
 atha bhagavān vajrapāṇistathāgataḥ sarvavajramaṇḍalasiddhisamayarājavyūhaṁ nāma samādhiṁ samāpadyedaṁ vajrakāyamaṇḍalaṁ sarvabuddhānāṁ svakāyavākcittavajrebhyo  #
niścārayāmāsa | 
athātaḥ saṁpravakṣyāmi kāyamaṇḍalamuttamam |
cittavajrapratīkāśaṁ sarvamaṇḍalamuttamam || 1 ||
ṣoḍaśahastaṁ prakurvīta caturasraṁ suśobhanam |
maṇḍalaṁ sarvabuddhānāṁ kāyavajrapratiṣṭhitam || 2 ||
tasyābhyantarataścakramālikhedvidhivajrayā |
mudrāvajrapadaṁ kuryānmantrāṇāṁ guhyamuttamam || 3 ||
madhye vairocanapadamakṣobhyādīn samālikhet |
kāyavākcittavajrāgrīn sarvakoṇe niveśayet || 4 ||
krodhān samālikheddvāri mahābalaparākramān |
pūjāṁ kurvīta mantrajño guhyavajraprabhāvitām || 5 ||
eṣo hi sarvakrodhānāṁ samayo duratikramaḥ |
avaśyameva dātavyaṁ viṇmutrādyaṁ viśeṣataḥ || 6 ||
eṣo hi sarvamantrāṇāṁ samayaḥ kāyavajriṇām | ||
sarvatathāgatakāyamaṇḍalam ||
 atha bhagavān vajrapāṇistathāgataḥ sarvavāgvajrasamayameghavyūhaṁ nāma samādhiṁ samāpadyedaṁ vāgvajramaṇḍalaṁ svakāyavākcittavajrebhya udājahāra 
athātaḥ saṁpravakṣyāmi vāṅmaṇḍalamuttamam |
cittavajrapratīkāśaṁ sarvamaṇḍalamuttamam || 7 ||
-91- viṁśatihastaṁ prakurvīta caturasraṁ vidhānataḥ |
catuṣkoṇaṁ caturdvāraṁ sūtrayedvajrabhāvanaiḥ || 8 ||
svavāṅmaṇḍalapadaṁ vākyavajraguṇāvaham |
vajradharmamahārājaṁ vidveṣamavatārayet || 9 ||
tasya madhye mahācakramālikhetparimaṇḍalam |
sarvamudrāṁ samāsena ālikhedvidhitatparaḥ || 10 ||
amitāyurmahāmudrāṁ tasya madhye niveśayet |
tadeva vajrapadaṁ ramyaṁ sarveṣāṁ parikalpayet || 11 ||
parisphuṭaṁ vidhānena kṛtvā maṇḍalamuttamam |
guhyapūjāṁ tataḥ kuryādevaṁ tuṣyanti vajriṇaḥ || 12 ||
viṇmūtraśukrasamayaiḥ pūjya siddhiravāpyate |
eṣo hi sarvabuddhānāṁ samayo duratikramaḥ || 13 || ||
sarvatathāgatavāṅmaṇḍalam ||
 atha bhagavān vajrapāṇistathāgataḥ samantameghavyūhaṁ nāma samādhiṁ samāpadyedaṁ paramaguhyamaṇḍalarahasyaṁ svakāyavākcittavajrebhyo niścārayāmāsa 
yasya vajradharāgrasya madhye bimbaṁ samālikhet ||
bhavenmaṇḍalapadaṁ tasya kāyavākcittaguhyajam || 14 ||
iti sarvatathāgatakāyavākcittavajrajñānarahasyo'yaṁ paramaguhyaḥ |
 atha bhagavān vajrapāṇistathāgataḥ sarvamaṇḍalacakrasambhavaṁ nāma samādhiṁ samāpadyedaṁ sarvamaṇḍalakāyavākcittaguhyajaṁ svakāyavākcittavajrebhya  #
udājahāra | 
tato maṇḍalamantraḥ ||
mantrākṣarahṛdayasūtrākṣarapadāni || ||
hū om āḥ ||
pātanaṁ vajrasūtrasya rajasyāpi nipātanam |
na kāryaṁ mantrasattvena kārayan bodhidurllabhaḥ || 15 ||
-92- tasmātsamayavidhānajño'vatāryya mantradevatān |
adhiṣṭhānapadaṁ dhyātvā maṇḍalānāṁ vikalpanam || 16 ||
vairocanamahārājaṁ locanāṁ cāvatārayet |
kāyamaṇḍalapadaṁ ramyaṁ kāyavajraguṇāvaham || 17 ||
vajradharmamahārājaṁ sadharmaṁ cāvatārayet |
idaṁ tatsarvamantrāṇāṁ rahasyaṁ paramaśāśvatam || 18 ||
vajrasattvamahārājaṁ māmakīṁ cāvatārayet |
idaṁ tatsarvamantrāṇāṁ rahasyaṁ paramādbhutam || 19 ||
evaṁ kṛtena sānnidhyaṁ svayameva manīṣiṇaḥ |
āgatya guhyaparamaṁ likhanti hariṣānvitāḥ || 20 ||
ityāha ca |
kartavyaṁ mantrasiddhe ca vajraguhyaṁ mahādbhutam |
ākṛṣya krodharājena sarvabuddhāṁstu pūjayet || 21 ||
trikālasamaye pūjā trivajrāmalavajriṇaḥ |
kartavyaṁ trivajrayogena mantrasiddhipravartanam ||
iti || 22 ||
ityāha ca |
sarveṣāmeva mantrāṇāṁ baliṁ dadyānmahādbhutam |
viṇmūtramāṁsatailaṁ ca pañcamaṁ cittasambhavam || 23 ||
śukreṇa sarvamantrāṇāṁ prāṇanaṁ samudāhṛtam |
eṣo hi samayaśreṣṭho buddhabodhiprapūrakaḥ || 24 ||
sūtrasya pātanamidaṁ svayameva samācaret |
vairocanaṁ prabhāvitvā vajrasattvaṁ vibhāvayet || 25 ||
athavā'mṛtavajrākhyaṁ śiṣyaṁ vajramahādyutim |
vibhāvayetkarmapadaṁ sarvabuddhaniṣevitam || 26 ||
-93- pañcabuddhamahārājaṁ sūtraṁ vajragataṁ nyaset |
eṣo hi sarvabuddhānāṁ rahasyaṁ paramādbhutam || 27 ||
pañcaviṁśatibhedena rajasyāpi nipātanam |
idaṁ tatsarvavajrāṇāṁ rahasyaṁ bodhimuttamam || 28 ||
sarveṣāmeva mantrāṇāṁ vajrahūkārabhāvanā |
kāyavākcittasamayaṁ pañcasthāneṣu bhāvayet || 29 ||
evaṁ kṛtena sānnidhyaṁ trivajrābhedyavajrajāḥ |
kurvanti bhayasaṁtrastā vajrasattvasya dhīmataḥ || 30 ||
nyāsaṁ kalaśavajrāṇāṁ matratantrānvitaiḥ smṛtam |
vajrasattvaṁ samādhisthaṁ kalpayet dṛḍhabuddhimān || 31 ||
homaṁ kurvīt mantrajñaḥ sarvasiddhiphalārthinaḥ |
viṇmūtramāṁsatailādyairāhutiṁ pratipādayet || 32 ||
pūrṇāṁ vajrāhuti dadyāt trivajrādyaṁ samācaret |
śukraṁ vā athavā viṣṭhāmabhimantrya vidhānataḥ || 33 ||
bhakṣayedvajrayogena evaṁ siddharna durlabhā |
kṛtvā vajramahāguhyaṁ rahasyaṁ sarvavajriṇām || 34 ||
strīrūpamantracakreṇa sthitāḥ sattvārthacaryayā | ||
tatredaṁ sarvavajramaṇḍalamantrārādhanarahasyam || 35 ||
hastimāṁsaṁ hayamāṁsaṁ māhamāsaṁ ca bhakṣayet |
dadyādvai sarvamantrāṇāmevaṁ tuṣyanti nāyakāḥ || 36 ||
pratyahaṁ vajraśiṣyasya darśayet maṇḍalaṁ budhaḥ |
viṇmūtramāṁsakṛtyena vajraguhyapadena ca || 37 ||
omkāraṁ sarvamantrāṇāṁ dhyātvā jvalati tatkṣaṇāt |
ityāha ca bhagavān mahāmantravajravidyāpuruṣavajraḥ |
sādhanaṁ sarvasiddhīnāṁ mahāsamayasādhanam |
sādhanīyaṁ prayatnena buddhabodhimapi svayam || 38 ||
-94- antarddhānaṁ balaṁ vīryaṁ vajrākarṣaṇamuttamam |
sidhyate maṇḍale sarvaṁ kāyavajravaco yathā || 39 ||
viṇmūtraṁ ca mahāmāṁsaṁ samabhāgaṁ tu kārayet |
śarāvasampuṭe sthāpya buddhaiḥ saha ca saṁvaset || 40 ||
ityāha ca |
tatredaṁ sarvaguhyavajrakiṅkaramahāsādhanapadaṁ varam |
khavajramadhyagataṁ cintet hnīḥ kāraṁ jvālasuprabham |
khadhātuṁ sarvabuddhaistu paripūrṇaṁ vibhāvayet |
kāyavākcittapadaṁ teṣāṁ tatra mantre nipātayet || 41 ||
tatredaṁ kāyavākcittamantravajrādhiṣṭhānapadam ||
'aḥ kha vīḥ ||
vajrapāṇimahābimbaṁ padmapāṇimahādyutim |
aparājitamahābimbaṁ dhyātvā guhyapadaṁ nyaset || 42 ||
tatreḍhaṁ vajraguhyapadam |
sūryamaṇḍalamadhyasthamakṣobhyaṁ vā prakalpayet |
amitāyurmahābimbaṁ vajravairocanaṁ tathā |
codayed hṛdaye sarvān tīvraduḥkhamahādyutīn || 43 ||
tatredaṁ sarvavajrahṛdayavajrasaṁcodanam ||
'a ||
mahāśūlairmahāvajrairaṅkuśairvividhairbalaiḥ |
codayedvidhivadvajraṁ buddhabodhiḥ prasidhyati || 44 ||
ityāha ca ||
parvateṣu ca ramyeṣu dvīpeṣu vividheṣu ca |
pakṣābhyantarapūrṇena dhruvaṁ buddhatvamāpnuyāt || 45 ||
ṣaṭtriṁśatsumerūṇāṁ yāvantaḥ paramāṇavaḥ |
parivāragaṇāstasya sidhyante bodhivajriṇaḥ || 46 ||
-95- daśadiksarvabuddhānāṁ buddhakṣetrāṇi kārayet |
madhye svadevatābimbaṁ dhyātvā vajreṇa pātayet || 47 ||
ityāha ca |
dvayendriyaprayogeṇa juhuyādayutaṁ budhaḥ |
eṣo hi sarvabuddhānāṁ samayo duratikramaḥ || 48 ||
vairocanaprayogeṇa śiṣyaṁ trivajrasambhavam |
āḥkāraṁ kāyavākcitte dhyātvā vajreṇa gṛhyate || 49 ||
vajrasattvo mahārājo vairocano mahāyaśāḥ |
kāyavākcittasamayamadhiṣṭhānaṁ dadāti hi || 50 ||
tatredaṁ mahāmaṇḍalapraveśanavajrapadam ||
'aḥ kha vīra hū ||
sarvasamayakāyavākcittahṛdayamantravajro'yam |
tatredaṁ mahāvajrābhiṣekaguhyajñānarahasyam |
khadhātuṁ sarvabuddhaistu paripūrṇaṁ vibhāvayet |
vādyagandhamahāmeghairbhāvayedvajraśrotradhīḥ || 51 ||
ityāha ca |
trivajrakāyamantraistu sarṣapaistāḍayet vratī |
abhiṣekaṁ tadā tasya svayameva dadanti hi || 52 ||
athavā bhāvayet buddhān vajrasattvasamādhinā |
kalaśān samayāgraistu dhāritān bhāvayedbudhaḥ || 53 ||
vajravairocanaṁ cintet śiṣyo dṛḍhamatistadā |
nyāsaṁ kurvīta mantrajñaḥ kāyavākcittavajriṇaḥ || 54 ||
tatredaṁ sarvābhiṣekarahasyaṁ sarvācāryavāgvajrodīraṇam |
-96- abhiṣekaṁ mahāvajraṁ traidhātukanamaskṛtam |
dadāmi sarvabuddhānāṁ triguhyālayasambhavam || 55 ||
tatredaṁ sarvābhiṣeka mahāvajraprārthanāvidhirahasyam |
bodhivajreṇa buddhānāṁ yathā datto mahāmahaḥ |
mamāpi trāṇanārthāya khavajrādyaṁ dadāhi me || 56 ||
abhiṣekaṁ tadā tasya dadyāt prahṛṣṭacetasaḥ |
devatābimbayogena hṛdaye'dhipatiṁ nyaset || 57 ||
mantrākṣarapadaṁ dattvā samayaṁ ca vidhānataḥ |
darśayenmaṇḍalaṁ tasya vajraśiṣyasya dhīmataḥ || 58 ||
samayaṁ śrāvayedguhyaṁ sarvabuddhairudāhṛtam |
prāṇinaśca tvayā ghātyā vaktavyaṁ ca mṛṣā vacaḥ || 59 ||
adattaṁ ca tvayā grāhyaṁ sevanaṁ yoṣitāmapi |
anena vajramārgeṇa vajrasattvān pracodayet || 60 ||
eṣo hi sarvabuddhānāṁ samayaḥ paramaśāśvataḥ ||
ityāha ca |
mantraṁ dadyāt tadā tasya mantracodamabhāṣitaiḥ || 61 ||
samādhiṁ mantrarājasya dattvā guhyaṁ samārabhet |
dharmaṁ śṛṇoti gāmbhīryyaṁ buddhabhūmiṁ ca prāpnuyāt || 62 ||
ityāha ca bhagavān mahāsamayavajrahāsaḥ |
tatredaḥ sarvakiṅkaraguhyavajrarahasyam |
vajrasattvamahājñānaṁ vākyavajradharaṁ tathā |
kāyavajramahānyāsaiḥ kiṅkaraṁ codayetsadā || 63 ||
tatredaṁ vajrajñānacakraṁ catuḥsamayapadam |
samayacodanaṁ samayapreraṇaṁ samayamantraṇaṁ samayabandhanaṁ ceti |
-97- khadhātuṁ vimalaṁ śuddhaṁ sarvadharmavivarjitam |
kurvanti piṇḍarūpeṇa trivajrādbhutarūpiṇaḥ || 64 ||
ityāha bhagavān sarvabuddhaikaputro mahāvajradharaḥ |
buddhaṁ vā vajrasattvaṁ vā yadīcched vaśamānitum |
cintayedidaṁ mahāguhyaṁ trivajrāgradharaṁ mahat || 65 ||
khavajramadhyagataṁ cintenmañjuvajraṁ mahābalam |
pañcabāṇaprayogeṇa mukuṭāgraṁ tu saṁsmaret || 66 ||
pañcasthāneṣu mantrajñaḥ krūravajreṇa pātayet |
mūrcchitaṁ bhāvayet trastaṁ bālabuddhiṁ mahāyaśāḥ || 67 ||
pakṣamekamidaṁ dhyānaṁ kartavyaṁ guhyacodanaiḥ |
rahasyaṁ sarvamantrāṇāṁ gītaṁ vajrārthabuddhinā || 68 ||
khavajramadhyagataṁ cintedbuddhamaṇḍalamuttamam |
hūkāravajramantrādyaiḥ trivajrādīn prabhāvayet || 69 ||
omkāraṁ cakṣurgataṁ dhyātvā darśayeta vidhānataḥ |
paśyeta sarvamantrāṇāṁ bimbaṁ trikāyavajriṇām || 70 ||
kṣuttṛṣādyairmahākleśairidaṁ yogaṁ vicintayet |
naśyanti sarvaduḥkhāni cittavajravaco yathā || 71 ||
vairocanamahābimbaṁ dhyātvā sarvārthasampadam |
vaṁkāraṁ vakragataṁ dhyātvā omkāraṁ jihvāgaṁ nyaset || 72 ||
ālayaṁ sarvabhakṣyāṇāṁ cintāmaṇivibhūṣitam |
sarvaduḥkhaharaṁ śāntaṁ jñānavajraprabhāvitam || 73 ||
ityāha bhagavān cintāmaṇivajraḥ |
atha bhagavān vajrapāṇistathāgataḥ mahāvīravajratathāgataṁ vajrabhāvanāvajrapadāgraṁ vāgvajrebhyo niścārayāmāsa | -98- ||
vīḥ ||
khavajramadhyagataṁ cintedbuddhamaṇḍalasuprabham |
trivajrakāyayogena niṣpādyedaṁ vicintayet || 74 ||
sarvālaṅkārasampūrṇaṁ pītaṁ vajravijṛmbhitam |
jaṭāmukuṭadharaṁ śāntaṁ dhyātvā sarvaṁ samārabhet || 75 || ||
vīravajrormimālā nāma samādhiḥ ||
atha bhagavān vajradharaḥ samantanirghoṣavajraṁ nāma samādhiṁ samāpadyedaṁ mahāvajrabhāvanāpadaṁ svakāyavākcittavajrebhyo niścārayāmāsa ||
u ||
khavajramadhyagataṁ cintetsūryamaṇḍalamuttamam |
buddhameghān vidhānena trivajrātmā mahāyaśāḥ || 76 ||
pātanaṁ kāyavākcitte cundravajrīṁ vibhāvayet |
sarvālaṅkārasampūrṇāṁ sitavarṇāṁ vibhāvayet || 77 ||
vajrasattvamahārājaṁ dhyātvā mantrapadaṁ nyaset | ||
vajraraśmijñānasamayaṁ nāma samādhiḥ || 78 ||
 atha bhagavān vajrapāṇistathāgataḥ sarvāśāvajrasambhogaṁ nāma samādhiṁ samāpadyedaṁ samādhivajranayaṁ svakāyavākcittavajrebhyo niścārayāmāsa 
ja ||
khavajramadhyagataṁ cintedbuddhamaṇḍalamuttamam |
sarvabuddhān vidhānena pātayedvajrabhāvanaiḥ || 79 ||
niṣpādayenmahāyakṣaṁ jambhalaṁ dravyasādhakam |
yakṣarūpadharaṁ śāntaṁ jaṭāmukuṭavajriṇam || 80 ||
pañcabuddhān vidhānena pañcasthāneṣu bhāvayet |
vajrāmṛtodakaṁ tasya dadyāddhyānapade sthitaḥ || 81 ||
-99- vajrasattvaṁ vidhānena mukuṭe tasya cintayet |
evaṁ tuṣyati yakṣendro jambhalendro mahādyutiḥ || 82 || ||
vajrasamayadravyārādhanaketuśrīrnāma samādhiḥ ||
 atha bhagavān vajrapāṇistathāgato vajrakāmopabhogaśriyaṁ nāma samādhiṁ samāpadyedaṁ sarvayakṣiṇīsamayavajrapadaṁ svakāyavākcittavajrebhyo niścārayāmāsa 
kṣi ||
khavajradhātumadhyasthaṁ caturasraṁ suśobhanam |
catūratnamayaṁ sarvaṁ puṣpagandhasamākulam || 83 ||
khadhātuṁ sarvayakṣiṇyaiḥ paripūrṇaṁ vicintayet |
hṛdayamantrapadaṁ dhyātvā vajrayogaṁ samārabhet || 84 || ||
sarvayakṣiṇīsamatāvihārabhāvanavajro nāma samādhiḥ ||
 atha bhagavān vajrapāṇistathāgataḥ sarvabuddhamantrasiddhivijṛmbhitavajraṁ nāma samādhiṁ samāpadyemāṁ hīnasiddhiṁ svakāyavākcittavajrebhyo 
kāyavākcittasaṁsiddhā buddharūpadharaprabhāḥ |
jāmbūnadaprabhākārā hīnasiddhisamāśritāḥ || 85 ||
antarddhānādisaṁsiddhau bhavedvajradharaḥ prabhuḥ |
yakṣarājādisaṁsiddhau bhavedvidyādharaḥ prabhuḥ || 86 ||
tatremāni sarvavajrasiddhirūpaguhyamantrasiddhīni |
sarvāṇi cārurūpāṇi mantrasiddhimanīṣitaiḥ |
prīṇayanti darśanena lokadhātuṁ samantataḥ || 87 ||
uṣṇīṣaḥ sarvasiddhīnāṁ bhaveccintāmaṇiprabhuḥ |
buddhabodhikaraṁ śreṣṭhaṁ buddhavajraprabhāvitam || 88 ||
ityāha bhagavān sarvāśāparipūrakavajraḥ |
 -100- atha bhagavān vajrapāṇiḥ sarvatathāgatādhipatiḥ sarvatathāgatakāyavākcittavajravidyāvratasamādānacaryaṁ svakāyavākcittavajrebhyo niścārayāmāsa 
kāyavākcittavajrāṇāṁ kāyavākcittabhāvanam |
svarūpeṇaiva tatkāryameva siddhiravāpyate || 89 ||
tatredaṁ svakāyavākcittavidyāvratam |
jaṭāmukuṭadharaṁ bimbaṁ sitavarṇanibhaṁ mahat |
kārayet vidhivat sarvaṁ mantrasaṁvarasaṁvṛtam || 90 ||
ṣoḍaśābdikāṁ gṛhya sarvālaṅkārabhūṣitām |
cāruvaktrāṁ viśālākṣīṁ prāpya vidyāvrataṁ caret || 91 ||
locanāpadasaṁbhogī vajracihnaṁ tu bhāvayet |
mudrāmantravidhānajño mantratantrasuśikṣitām || 92 ||
kārayettāthāgatīṁ bhāryāṁ buddhabodhipratiṣṭhitām |
guhyapūjāṁ prakurvīta catuḥsaṁdhyaṁ mahāvratī || 93 ||
kandamūlaphalaiḥ sarvaṁ bhojyaṁ bhakṣyaṁ samācaret |
evaṁ buddho bhavecchrīghraṁ mahājñānodadhiḥ prabhuḥ || 94 ||
ṣaṇmāsenaiva tatsarvaṁ prāpnuyāt nātra saṁśayaḥ ||
iti ||
parasvaharaṇaṁ nityaṁ ghātanaṁ ca mahādbhutam || 95 ||
rāgavajrapadaṁ guptaṁ idaṁ saṁvarasaṁvṛtam |
rāgavajrāṅkuśīṁ bhāryāṁ māmakīṁ guṇamekhalām || 96 ||
vāgvajrāgracittebhya idaṁ pūjayati sarvathā |
svamudrāṁ vā'thavā cinteddhyānaṁ tryakṣaravajriṇām || 97 ||
pañcabuddhāśca sarvajñāḥ prīṇante nātra saṁśayaḥ |
vane bhikṣāṁ bhramennityaṁ sādhako dṛḍhaniścayaḥ || 98 ||
dadanti bhayasaṁtrastā bhojanaṁ divyamaṇḍitam |
atikramedyadi vajrātmā nāśaṁ vajrākṣaraṁ bhavet || 99 ||
-101- surīṁ nāgīṁ mahāyakṣīmasurīṁ mānuṣīmapi |
prāpya vidyāvrataṁ kāryaṁ trivajrajñānasevitam || 100 ||
idaṁ tatsarvamantrāṇāṁ guhyaṁ tattvaṁ mahānayam |
trivajrajñānasambhūtaṁ buddhabodhipraveśakam || 101 ||
ityāha bhagavān sarvatathāgatavidyāvratasamayatattvavajraḥ |
 iti śrīsarvatathāgatakāyavākcittarahasyātirahasye guhyasamāje mahāguhyatantrarāje sarvasiddhimaṇḍalavajrābhisambodhirnāma paṭalaḥ ṣoḍaśo'dhyāyaḥ 
 -102- saptadaśaḥ paṭalaḥ atha bhagavantaḥ sarvatathāgatāḥ punaḥ samājamāgamya bhagavantaṁ sarvatathāgatakāyavākcittavajraṁ tathāgatamanena 
akṣobhyavajra mahājñāna vajradhātu mahābudha |
trimaṇḍala trivajrāgra ghoṣavajra namo'stu te || 1 ||
vairocana mahāśuddha vajraśānta mahārata |
prakṛtiprabhāsvarān dharmān deśa vajra namo'stu te || 2 ||
ratnarājasugāmbhīrya khavajrākāśanirmala |
svabhāvaśuddhanirlepa kāyavajra namo'stute || 3 ||
vajrāmitamahārāja nirvikalpa khavajradhṛk |
rāgapāramitāprāpta bhāṣa vajra namo'stu || 4 ||
amoghavajra sambuddha sarvāśāparipūraka |
śūddhasvabhāvasaṁbhūta vajrasattva namo'stu te || 5 ||
ebhiḥ stotrapadai śāntaiḥ sarvabuddhapracoditaiḥ |
saṁstūyādvajrasaṁbhogāt so'pi vajrasamo bhavet || 6 ||
atha vajradharaḥ śāstā sarvabuddhānukampakaḥ |
vajraguhyapadaṁ śuddhaṁ vāgvajraṁ samudīīrayat || 7 ||
aho hi sarvabuddhāṇāṁ dharmadhātu mahākṣaram |
prakṛtiprabhāsvaraṁ sūddhaṁ khadhātumiva nirmalam ||
iti || 8 ||
atha vajrapāṇiḥ sarvatathāgatādhipatiridaṁ sarvabuddhakāyavajrasamayaṁ svakāyavākcittavajrebhyo niścārayāmāsa ||
samayacatuṣṭayaṁ rakṣyaṁ budhairjñānodadhiprabhaiḥ |
mahāmāṁsaṁ sadā bhakṣyamidaṁ samayamuttamam || 9 ||
-103- atha vajrapāṇiḥ sarvatathāgatādhipatiridaṁ sarvabuddhavāgvajrasamayaṁ svakāyavākcittavajrebhyo niścārayāmāsa |
samayacatuṣṭayaṁ rakṣyaṁ vākyavajramahākṣaraiḥ |
viṇmūtraṁ ca sadā bhakṣyamidaṁ guhyaṁ mahādbhutam || 10 ||
atha vajrapāṇiḥ sarvatathāgatādhipatiridaṁ vajradharacittavajrasamayaṁ svakāyavākcittavajrebhyo niścārayāmāsa ||
samayacatuṣṭayaṁ rakṣyaṁ vajrasattvairmaharddhikaiḥ |
rudhiraṁ śukrasaṁyuktaṁ sadā bhakṣyaṁ dṛḍhavrataiḥ || 11 ||
kāyavākcittavajrāṇām samayo'yaṁ mahādbhutaḥ |
śāśvataṁ sarvabuddhānāṁ saṁrakṣyo vajradhāribhiḥ || 12 ||
yaścemaṁ samayaṁ rakṣedvajrasattvo mahādyutiḥ |
kāyavākcittagataṁ tasya buddho bhavati tatkṣaṇāt || 13 ||
atha vajrapāṇiḥ sarvatathāgatādhipatiḥ pratyekabuddhasamayavajraṁ svakāyavākcittavajrebhyo niścārayāmāsa |
deśanā kāyikī teṣāṁ kāyavajrapratiṣṭhitā |
sattvāvatāraṇaṁ śīlasamayaḥ paramaśāśvataḥ || 14 ||
atha vajrapāṇiḥ sarvatathāgatādhipatiḥ śrāvakaśikṣāsamayaṁ svakāyavākcittavajrebhyo niścārayāmāsa |
daśakuśalān karmapathān kurvanti jñānavarjitāḥ |
hīnādhimuktikāssarve samayo'yaṁ mahādbhutaḥ || 15 ||
atha vajrapāṇiḥ sarvatathāgatadhipatibrahmasamayaṁ svakāyavākcittebhyo niścārayāmāsa |
mohamātreṇa yatkarma karoti bhayabhairavam |
buddhabodhipraṇetāraṁ bhavate kāyavajratā || 16 ||
atha vajrapāṇiḥ sarvatathāgatādhipatiḥ rudrasamayaṁ svakāyavākcittebhyo niścārayāmāsa |
-104- traidhātukasthitāṁ sarvāmaṅganāṁ suratavihvalām |
kāmayedvividhairbhāvaiḥ samayaḥ paramādbhutaḥ || 17 ||
atha vajrapāṇiḥ sarvatathāgatādhipatiḥ viṣṇusamayaṁ svakāyavākcittavajrebhyo niścārayāmāsa ||
yāvantaḥ sattvasaṁbhūtāḥ trivajrābhedyasaṁsthitāḥ |
mārayeddhyānavajreṇa vajradhātumapi svayam || 18 ||
atha vajrapāṇiḥ sarvatathāgatādhipatiḥ trivajrasamayaṁ svakāyavākcittebhyo niścārayāmāsa ||
kāyavajro bhaved brahmā vāgvajrastu maheśvaraḥ |
cittavajradharo rājā saiva viṣṇurmahardhikaḥ || 19 ||
atha vajrapāṇiḥ sarvatathāgatādhipatiḥ sarvayakṣayakṣiṇī samayaṁ svakāyavākcittavajrebhyo niścārayāmāsa ||
asṛkpiśitāhārā nityaṁ kāmaparāḥ striyaḥ |
ārādhayenmahāvajrasamayairebhirdurāsadaiḥ || 20 ||
atha vajrapāṇiḥ sarvatathāgatādhipatiḥ sarvabhujagendrarājñīsamayaṁ svakāyavākcittavajrebhyo niścārayāmāsa ||
paiśunyakṣīritāhārāḥ kāmagandhaparāśca tāḥ |
sādhayetsamayairebhiranyathā kliśyate dhruvam || 21 ||
atha vajrapāṇiḥ sarvatathāgatādhipatirasurakanyāsamayaṁ svakāyavākcittavajrebhyo niścārayāmāsa ||
krūrā mānabharākrāntā gandhapuṣpopabhogajāḥ |
samayo vajrapātrāliḥ durdāntā vajrabhairavāḥ || 22 ||
atha vajrapāṇiḥ sarvatathāgatādhipatiḥ rākṣasastrīsamayaṁ svakāyavākcittavajrebhyo niścārayāmāsa ||
-105- kapālāsthidhūpatailavasayā prīṇanaṁ mahat |
samayaḥ sarvabhūtānāṁ pavitro'yaṁ mahārthakṛt || 23 ||
atha vajrapāṇiḥ sarvatathāgatādhipatiḥ sarvavajraḍākinīsamayaṁ svakāyavākcittavajrebhyo niścārayāmāsa ||
viṇmūtrarudhiraṁ bhakṣet madyādīṁśca pibet sadā |
vajraḍākiṇīyogena mārayet padalakṣaṇaiḥ || 24 ||
svabhāvenaiva saṁbhūtā vicaranti tridhātuke |
ācaretsamayaṁ kṛtsnaṁ sarvasattvahitaiṣiṇā || 25 ||
sarvatraidhātukasamayasamavasaraṇo nāma samādhiḥ |
atha vajrapāṇiḥ sarvatathāgatādhipatiḥ kāyasiddhisamayavajraṁ kāyavākcittavajrebhyo niścārayāmāsa ||
kāyikaṁ trividhaṁ sarvaṁ kārayedvajrasambhavam |
buddhakāryakaraṁ nityaṁ sattvadhātoḥ samantataḥ || 26 ||
atha vajrapāṇiḥ sarvatathāgatādhipatirvāksiddhisamayavajraṁ svakāyavākcittavajrebhyo niścārayāmāsa ||
vākyakarmakṛtaṁ kṛtsnaṁ trailokyāmalamaṇḍalam |
vāksiddhipadaramyo'yaṁ samayo duratikramaḥ || 27 ||
atha vajrapāṇiḥ sarvatathāgatādhipatiḥ cittasiddhivajrasamayaṁ svakāyavākcittavajrebhyo niścārayāmāsa ||
manovajramayaṁ sarvaṁ bhāvayed dṛḍhavajradhṛk |
eṣo hi samayaḥ proktaḥ trivajrābhedyavajriṇām || 28 ||
ityāha bhagavān samantabhadro vajrasattvaḥ |
atha vajrapāṇiḥ sarvatathāgatādhipatiḥ sarvamantravajrasārasamayaṁ svakāyavākcittavajrebhyo niścārayāmāsa ||
-106- buddhāṁśca bodhisattvāṁśca pratyekaśrāvakāṁstathā |
kāyavākcittasaṁyogairvandayan nāśamāpnuyāt || 29 ||
atha vajrapāṇiḥ sarvatathāgatādhipatiḥ sarvatathāgatakāyavākcittavajradhyānasamayaṁ svakāyavākcittavajrebhyo niścārayāmāsa ||
vajrasattvasya sarvatra kāyavākcittamaṇḍale |
dhyānaṁ trivajrayogena dhyātavyaṁ mantrajāpinā || 30 ||
atha vajrapāṇiḥ sarvatathāgatādhipatiḥ sarvamantravajrasādhanasamayasambaraṁ svakāyavākcittavajrebhyo niścārayāmāsa ||
sattvadhātuṁ samāsena dhyānavajreṇa codayet |
trivajravandanāgrāgryaḥ samayo vajrasambhavaḥ || 31 ||
atha vajrapāṇiḥ sarvatathāgatādhipatiḥ sevāsādhanopasādhanamahāsādhanasamayasambaraṁ svakāyavākcittavajrebhyo niścārayāmāsa ||
khadhātuṁ viṇmūtravajreṇa paripūrṇaṁ vicintayet |
dadyāt triyadhvabuddhebhyaḥ samayaḥ paramaśāśvataḥ || 32 ||
atha vajrapāṇiḥ sarvatathāgatādhipatiḥ sarvavajrāntardhānasamayaṁ svakāyavākcittavajrebhyo niścārayāmāsa ||
kāmayetpratidinaṁ vajrī catuḥsandhyaṁ yathottamam |
dravyaṁ copaharennityaṁ samayo vajrapūrakaḥ || 33 ||
atha vajrapāṇiḥ sarvatathāgatādhipatiḥ khavidyādharasamayaṁ svakāyavākcittavajrebhyo niścārayāmāsa ||
kāyavākcittavajrāṇāṁ mukuṭe dhyānaṁ vicintayet |
trivajrasamayaiḥ sarveḥ kruddhairjetuṁ na śakyate || 34 ||
-107- atha vajrapāṇiḥ sarvatathāgatādhipatiḥ sarvamantradharādikarmikasamayaṁ svakāyavākcittavajrebhyo niścārayāmāsa ||
bhajane kāyavajrasya bahirvajradharasya ca |
vajradharmaiḥ sadā kāryā sūtroddhāṭavidhikriyā || 35 ||
ityāha bhagavān svabhāvaśuddhavajraḥ |
atha vajrapāṇiḥ sarvatathāgatādhipatiḥ sarvavajradharasvakāyavākcittahṛdayavajrasamatāṁ vicintya tūṣṇīmabhūt ||
atha khalvanabhilāpyānabhilāpyabuddhakṣetrasumeruparamāṇurajaḥsamā bodhisattvā mahāsattvāḥ sarvatathāgatān praṇipatyaivamāhuḥ |
kimayaṁ bhagavān sarvatathāgatādhipatirvajradharaḥ sarvatathāgatabodhisattvaparṣanmaṇḍalamadhye tūṣṇīmbhāvenādhivāsayati |
atha bhagavān sarvatathāgatādhipatistān sarvabodhisattvānevamāha |
 kāyavākcittavajrānupalabdhisvabhāvākṣarapadaṁ kulaputrā ayaṁ sarvatathāgatakāyavākcittavajrādhipatiḥ niḥsvabhāvākṣarapadaṁ vicārya tūṣṇīṁ vyavasthitaḥ 
asya ca kulaputrāḥ sarvatathāgatādhipateḥ cintayā etadabhūt ||
kāyākṣaramanutpannaṁ vākcittapadalakṣaṇam |
khavajrakalpanābhūtaṁ mithyāsaṁgrahasaṁgraham ||
iti || 36 ||
atha mañjuśrīpramukhā mahābodhisattvāḥ tānsarvatathāgatānevamāhuḥ |
mā bhagavantaḥ sarvatathāgatā vāgvajrapadaṁ mithyāsamudayena kalpayatha |
tatkasmāddhetoḥ |
sarvatathāgatavajradhātuṣvavacaritagatānugatiko'yaṁ sarvatathāgatakāyavākcittavajrādhipatiḥ |
tatkasmāddhetoḥ |
santi brahmādyā mahābodhisattvā mahābhijñājñānasaṁprāptāḥ sarvadharmalakṣaṇasvabhāvamajānanta evaṁ vikalpayanti ||
kimayaṁ sarvatathāgatamahāvajrātmā sarvatathāgatadharmavajratattvamanabhijñāya guhyākṣaraṁ nirdiśatīti |
atha bhagavantaḥ sarvatathāgatāstān bodhisattvānevamāhuḥ |
tiṣṭhantu tāvat bhavanto mahābodhisattvā vayamapi sarvatathāgatakāyavākcittavajraguhyākṣaraṁ prāpya kāyavākcittabodhiṁ na jānīmahe |
tatkasmāddhetoḥ |
 niḥsvabhāvākṣarasambhūta anutpādavajrābhisaṁbodhiryāvantaḥ -108- kulaputrāḥ sattvaḥ sattvasaṁgraheṇa saṁgṛhītāḥ sarve te bodhipratiṣṭhitāḥ 
tatkasmāddhetoḥ |
kāyavākcittavajrajñānaprāptā batāmī sattvāstrikāyavajradharmatāmupādāya |
atha vajrapāṇiḥ sarvatathāgatakāyavākcittavajrādhipatistān sarvatathāgatabodhisattvāṁścaivamāha ||
svabhāvaśuddhanairātmye dharmadhātunirālaye |
kalpanā vajrasambhūtā gīyate na ca gīyate || 37 ||
atha bhagavantaḥ sarvatathāgatā bhagavantaṁ mahāvajrapāṇiṁ sarvatathāgatasvāminaṁ namaskṛtyaivamāhuḥ |
kuta imāni bhagavan sarvatathāgatakāyavākcittavajrasiddhīni samavasaranti?
kva va pratiṣṭhitāni ?
sarvatathāgatādhipatirvajradharaḥ prāha |
 svakāyavākcittavajrasamatāsantānavajrapratiṣṭhatāni bhagavantaḥ sarvatathāgatāḥ sarvasiddhīni sarvavajrajñānāni sarvaṁ yāvat traidhātukamiti 
sarvatathāgatāḥ procuḥ |
sarvatathāgatakāyavākcittavajrasiddhīni sarvaṁ traidhātukaṁ ca bhagavan kutra sthitam?
sarvatathāgatajñānādhipatiḥ prāha |
ākāśadhātupratiṣṭhitāni bhagavantaḥ sarvatathāgatāḥ sarvatathāgatakāyavākcittavajrasiddhīni sarvaṁ traidhātukaṁ ca |
sarvatathāgatāḥ procuḥ |
ākāśaṁ bhagavan kutra sthitam?
vajradharaḥ procuḥ ( provāca) |
na kvacit |
atha te sarvatathāgatā bodhisattvā āścaryaprāptā adbhutaprāptā imaṁ dharmaghoṣamakārṣuḥ |
aho vajra aho vajra aho vajrasya deśanā |
yatra na kāyavākcittaṁ tatra rūpaṁ vibhāvyate || 38 ||
atha vajradharaḥ śāstā sarvabuddhanamaskṛtaḥ |
trivajrāgryo mahāgrāgryastrivajraḥ parameśvaraḥ || 39 ||
bhāṣate sarvasiddhīnāṁ vidyāpuruṣabhāvanām |
khavajradhātumadhyasthaṁ bhāvayedbuddhamaṇḍalam || 40 ||
kāyavajraṁ prabhāvitvā vajraṁ mūrghni prabhāvayet |
trimukhaṁ trikāyasambhūtaṁ visphurantaṁ vicintayet || 41 ||
vajracakradharaṁ dhyātvā śīghraṁ bodhimavāpnuyāt |
-109- kulabhedena sarveṣāmidaṁ guhyaṁ vicintayet |
anyathā bhāvanā teṣāṁ siddhirbhavati nottamā || 42 ||
ityāha ca bhagavān vidyāpuruṣavajraguhyaḥ ||
dhātubhūtāṁ mahārājñīṁ prīṇayantīṁ vicintayet |
evaṁ tuṣyanti te vṛṣabhāḥ vajrakāyatrilakṣaṇāḥ || 43 ||
yaścedaṁ bhāvayetkaścidbodhisattvo mahāyaśāḥ |
trikāyasiddhimāpnoti saptāhena mahādyutiḥ || 44 ||
atha bhagavān vajrapāṇiḥ sarvatathāgatādhipatiḥ punarapi kāyavākcittavajrasamuccayaguhyarahasyaṁ svakāyavākcittavajrebhyo niścārayāmāsa |
kāyavākcittasamayaṁ mahāmudrārthakalpanām |
bhāvayedvidhivatsarvān kṣaṇādbuddhatvamāpnuyāt || 45 ||
atha vajrapāṇiḥ sarvatathāgatādhipatiḥ punarapi sarvasādhakakāyavākcittavajrebhyo niścārayāmāsa ||
hastamudrāṁ na badhnīyāt yadīcchetsiddhimuttamām |
samayaḥ sarvamantrāṇāṁ nātikramyo jinairapi || 46 ||
atha vajrapāṇiḥ sarvatathāgatādhipatiḥ punarapi sarvabuddhasamayaṁ svakāyavākcittavajrebhyo niścārayāmāsa ||
viṇmūtraśukraraktānāṁ jugupsāṁ naiva kārayet |
bhakṣayedvidhinā nityamidaṁ guhyaṁ trivajrajam || 47 ||
atha vajrapāṇiḥ sarvatathāgatādhipatiḥ punarapi vāgvajrasamayaṁ svakāyavākcittavajrebhyo niścārayāmāsa ||
traidhātukapathe ramye yāvantyo yoṣitaḥ smṛtāḥ |
kāmayedvidhivat sarvā vāgvajrairna jugupsyate || 48 ||
atha vajrapāṇiḥ sarvatathāgatādhipatiḥ punarapi cittavajrasamayaṁ svakāyavākcittavajrebhyo niścārayāmāsa ||
-110- yāvantaḥ sarvasamayāstrivajrakāyasaṁsthitāḥ |
prīṇayanti vajrasamayaiḥ cittavajraṁ na jugupsayet || 49 ||
ityāha bhagavān trivajrasamayaḥ |
atha vajrapāṇiḥ sarvatathāgatādhipatiḥ punarapi sarvatathāgataguhyavajraṁ svakāyavākcittavajrebhyo niścārayāmāsa |
pañcaskandhāḥ samāsena pañcabuddhāḥ prakīrtitāḥ |
vajra-āyatanānyeva bodhisattvāgryamaṇḍalamiti || 50 ||
atha vajrapāṇiḥ sarvatathāgatādhipatiḥ punarapi traidhātuka samuccayavajraṁ svakāyavākcittavajrebhyo niścārayāmāsa |
pṛthivī locanā khyātā abdhāturmāmakī smṛtā |
pāṇḍarākhyā bhavettejo vāyustārā prakīrtitā || 51 ||
khavajradhātusamayaḥ saiva vajradharaḥ smṛtaḥ |
ityāha bhagavān sarvatathāgatabhuvaneśvaro mahāvajrasattvaḥ |
atha bhagavān sarvatathāgatakāyavākcittavajrastathāgataḥ sarvatathāgatasamatāvihāraṁ nāma samādhiṁ samāpannaḥ |
samāpadya ca sarvatathāgataparṣanmaṇḍalamavalokya tūṣṇīmabhūt |
atha khalu maitreyo bodhisattvo mahāsattvaḥ sarvatathāgatān praṇipatyaivamāha |
sarvatathāgatakāyavākcittavajraguhyasamājābhiṣikto bhagavān vajrācāryaḥ sarvatathāgataiḥ sarvabodhisattvaiśca kathaṁ draṣṭavyaḥ ?
sarvatathāgatāḥ prāhuḥ |
bodhicitto vajra iva kulaputra sarvatathāgataiḥ sarvabodhisattvaiśca draṣṭavyaḥ |
tatkasmāddhetoḥ ?
bodhicittaścācāryaścādvayametadadvaidhīkāram |
yāvat kulaputra saṁkṣepeṇa kathayāmaḥ |
yāvanto daśadiglokadhātuṣu buddhāśca bodhisattvāśca tiṣṭhanti ghriyanti yāpayanti ca,
sarve te triṣkālamāgatya tamācāryaṁ sarvatathāgatapūjābhiḥ saṁpūjya svasvabuddhakṣetraṁ punarapi prakrāmanti,
evaṁ ca vāgvajrākṣarapadaṁ niścārayanti |
pitāsmākaṁ sarvatathāgatānāṁ mātāsmākaṁ sarvatathāgatānām |
 tadyathāpi nāma kulaputra yāvanto buddhā bhagavanto daśasu dikṣu viharanti teṣāṁ ca buddhānāṁ bhagavatāṁ yāvat kāyavākcittavajrajaḥ -111- puṇyaskandhaḥ  #
sa ca puṇyaskandha ācāryasyaiva romakūpāgravivare viśiṣyate | 
tatkasya hetoḥ?
bodhicittaṁ kūlaputra sarvabuddhajñānānāṁ sārabhūtamutpattibhūtaṁ yāvat sarvajñajñānākaramiti |
atha khalu maitreyo bodhisattvo mahāsattvo bhītaḥ santrastamānasastūṣṇīmabhūt |
 atha khalu akṣobhyastathāgato ratnaketustathāgato'mitāyustathāgato'moghasiddhistathāgato vairocanastathāgataḥ sarvadharmasiddhisamayālambanavajraṁ  #
nāma samādhiṁ samāpadyaitān sarvabodhisattvānāmantrayate sma | 
 śṛṇvantu bhagavantaḥ sarvabodhisattvāḥ ye'pi te daśasu dikṣu buddhā bhagavantastryādhvavajrajñānasaṁbhūtāste'pi sarve guhyasamājābhiṣiktamācāryamāgatya  #
pūjayanti namaskurvanti ca | 
tatkasmāddhetoḥ ?
śāstā sarvabuddhabodhisattvānāṁ sarvatathāgatānāṁ ca sa eva bhagavān mahāvajradharaḥ sarvabuddhajñānādhipatiriti |
atha te sarve mahābodhisattvāḥ tān sarvatathāgatānevamāhuḥ |
sarvatathāgatakāyavākcittasiddhīni bhagavantaḥ kutra sthitāni kva vā saṁbhūtāni ?
sarvatathāgatāḥ prāhuḥ |
trikāyaguhyaṁ sarvatathāgatakāyavākcittaṁ vajrācāryasya kāyavākcittavajre sthitam |
mahābodhisattvā āhuḥ |
kāyavākcittaguhyavajraṁ kutra sthitam ?
sarvatathāgatāḥ prāhuḥ |
ākāśe sthitam |
mahābodhisattvāḥ prāhuḥ |
ākāśaṁ kutra sthitam ?
sarvatathāgatāḥ prāhuḥ |
na kvacit |
atha te mahābodhisattvā āścaryaprāptā adbhutaprāptāḥ tūṣṇīṁsthitā abhūvan |
atha bhagavān vajrapāṇistathāgataḥ sarvatathāgatakāyavākcittaguhyavajrasamādhervyutthāya sarvatathāgatān sarvabodhisattvāṁścāmantrayate sma
śṛṇvantu bhagavantaḥ sarvatathāgatāḥ sarvabodhisattvāśca sarvatathāgata bodhisattvasaṁbhavajraṁ nāma mahāmaṇḍalam |
atha khalu sarvatathāgatā bodhisattvāśca kṛtāñjalipuṭā bhagavantaṁ vajradharamevamāhuḥ |
deśayatu bhagavān deśayatu sugato mahāmaṇḍalamiti |
khadhātumadhyagataṁ cinteccaturasraṁ suśobhanam |
buddhamaṇḍalayogena dhyānavajraṁ pracodayet || 52 ||
vajramaṇḍaladhyānena āsanaṁ sarvacakriṇām |
pūjāṁ tenaiva vidhinā kurvota matimān sadā || 53 ||
-112- ācāryaṁ hṛdaye dhyātvā abhiṣekaṁ samārabhet |
khadhātuṁ sarvabuddhaistu paripūrṇaṁ vicintayet || 54 ||
pātayedvidhivat sarvān abhiṣekapadaistribhiḥ |
anena bodhimāpnoti sarvasattvahitaiṣiṇīm ||
siddhyati kāyavākcittaṁ sarvasiddhimahādbhutam || 55 || ||
sarvabuddhabodhisattvasamayacakraṁ nāma dhyānamaṇḍalam ||
 atha khalu vajrapāṇiḥ sarvatathāgatādhipatiḥ punarapi sarvatathāgatavajrayogaṁ nāma kāyavākcittaguhyaṁ svakāyavākcittavajrebhyo niścārayāmāsa 
ū hnīḥ kha ||
khadhātumadhyagataṁ cintedasthimāṁsādimaṇḍalam |
trikāyavākcittahṛdaye vajrasattvaṁ vibhāvayet || 56 ||
krūraṁ vikṛtaṁ saṁkruddhaṁ nīlotpalasamaprabham |
caturbhujaṁ vidhānena kapālahastaṁ vibhāvayet || 57 ||
pañcaraśmiprabhodyotāṁ svajihvāṁ bhāvayedvratī |
dhyānamantraprayogeṇa rudhirākarṣaṇamuttamam || 58 ||
triśūlaṁ vajrasamayaṁ kīlakaṁ dāruṇottamam |
pīḍayedvajrayogena buddhakāyamapi svayam ||
iti || 59 ||
atha vajrapāṇiḥ sarvatathāgatādhipatiḥ punarapi vajrāhārasamayakṛtyārthaṁ svakāyavākcittavajrebhyo niścārayāmāsa |
annaṁ vā athavā pānaṁ yaktiñcidbhakṣayedvratī |
viṇmūtramāṁsayogena vidhivatparikalpayet || 60 ||
atha vajrapāṇiḥ sarvatathāgatādhipatiḥ punarapi sarvatathāgatakāyavākcittavajrapūjāgryaṁ svakāyavākcittavajrebhyo niścārayāmāsa |
pañcopahārapūjāgraiḥ pūjanaṁ ca prakalpayet |
eṣo hi sarvavajrāṇāṁ samayo duratikramaḥ || 61 ||
-113- atha vajrapāṇiḥ sarvatathāgatādhipatiḥ punarapi sarvatathāgatakāyavākcittapūjārahasyaṁ svakāyavākcittavajrebhyo niścārayāmāsa |
dvayendriyaprayogeṇa svaśukrādiparigrahaiḥ |
pūjayedvidhivatsarvān buddhabodhimavāpnuyāt || 62 ||
atha vajrapāṇiḥ sarvatathāgatādhipatiḥ punarapi sarvatathāgatakāyavākcittasambaraṁ svakāyavākcittavajrebhyo niścārayāmāsa |
sattvadhātoranantasya mātāṁ samayadhāriṇīm |
kāye trivajrasamayaiḥ sambaro'yaṁ mahādbhutaḥ || 63 ||
atha vajrapāṇiḥ sarvatathāgatādhipatiḥ punarapi sarvasādhakasambaravajraṁ svakāyavākcittavajrebhyo niścārayāmāsa |
kāyavākcittasaṁbhogaṁ triguhyālayavajrajam |
sādhayāmi ahaṁ bhadraṁ saṁśayo nātra sarvathā || 64 ||
atha vajrapāṇiḥ sarvatathāgatādhipatiḥ punarapi sarvasādhakavajrasattvasambaraṁ svakāyavākcittavajrebhyo niścārayāmāsa |
vitastimātramatikramya mūrdhni maṇḍalakalpanā |
omkāraṁ madhyagataṁ dhyātvā pañcāmṛtanipātanam || 65 ||
anena vajrayogena tejasvī bhavati kṣaṇāt |
kāyavākcittasausthityaṁ bhavati nātra saṁśayaḥ || 66 ||
atha vajrapāṇiḥ sarvatathāgatādhipatiḥ sarvamaṇḍaladharakāyavākcittaguhyaṁ svakāyavākcittavajrebhyo niścārayāmāsa |
caityakarma na kurvīta na ca pustakavācanam |
maṇḍalaṁ naiva kurvīta na trivajrāgravandanam || 67 ||
atha vajrapāṇiḥ sarvatathāgatādhipatiḥ sarvaviṣaparihārastambhanākarṣaṇaguhyaṁ svakāyavākcittavajrebhyo niścārayāmāsa | -114- ||
bhru ||
cakramadhyagataṁ sthāpya sitāṁśujvālamālinam |
pītāṁśuraśmigahanaṁ bhāvayet pītasannibham |
trivajraraśmisamayairbījo'yaṁ guhyasambhavaḥ || 68 ||
atha vajrapāṇiḥ sarvatathāgatādhipatiḥ kāyavākcittarakṣācakramantraṁ vajrasaṁyuktaṁ svakāyavākcittavajrebhyo niścārayāmāsa |
u hūlū hūlū tiṣṭha tiṣṭha baṁdha baṁdha hana hana daha daha amṛte hū phaṭ svāhā |
bhūrjapatrādiṣu cakraṁ karmavajrapratiṣṭhitam |
hakāramadhyagaṁ kṛtvā nāmamadhye samālikhet || 69 ||
mantrakṣarapadaiḥ samyak maṇḍitaṁ sthāpayet sadā |
eṣo hi sarvamantrāṇāṁ triguhyālayasambhavaḥ || 70 ||
atha vajrapāṇiḥ sarvatathāgatādhipatiḥ vajrāñjanapadaṁ svakāyavākcittavajrebhyo niścārayāmāsa |
catuṣpathaikavṛkṣe ca mātṛsthāne śivālaye |
vajrāñjanapadaṁ tatra kapāle pātayetsadā || 71 ||
 mahātailarudhiraṁ viṣṭhaṁ padmasūtramarkatūlena virti kṛtvā kṛṣṇacaturdaśyāmarddharātrau vajrāñjanaṁ pātayedbudhaḥ tatraivāṣṭaśatābhimantritaṁ  #
kṛtvā | 
trividhā siddhirbhavati ityāha bhagavān samantabhadraḥ |
atha bhagavantaḥ sarvatathāgatā vajrapāṇiṁ sarvatathāgatādhipatimevamāhuḥ |
 katibhirbhagavan guhyākṣaraiḥ samanvāgatāste bodhisattvā mahāsattvā ya idaṁ sarvatathāgatacaryāvajraṁ sarvatathāgataguhyasamayaṁ śraddhāsyanti  #
bhāvayiṣyanti ca | 
atha vajrapāṇiḥ sarvatathāgatādhipatiḥ tān sarvatathāgatānevamāha |
 triguhyākṣarairbhagavantaḥ sarvatathāgatāḥ samanvāgatāste bodhisattvā mahāsattvā ya idaṁ sarvatathāgatabodhicaryāvajraṁ -115- śraddhāsyanti  #
bhāvayiṣyanti ca | 
sarvatathāgatāḥ prāhuḥ |
katamaistribhiḥ ?
vajradharaḥ prāha |
yaduta sarvatathāgatakāyavajreṇa,
sarvatathāgatavāgvajreṇa,
sarvatathāgatacittavajreṇa,
ebhistribhiḥ |
atha te sarvatathāgatā bhagavato vajrapāṇeḥ pādayornipatya tūṣṇīṁsthitā abhūvan |
atha vajrapāṇiḥ sarvatathāgatādhipatiḥ tān sarvatathāgatān bodhisattvāṁścāmantrayate sma |
 bhūtapūrvaṁ bhagavantaḥ sarvatathāgatā anabhilāpyānabhilāpyabuddhakṣetrasumeruparamāṇurajaḥsamāḥ kalpāḥ kṣīṇā yāvad bhagavato dīpaṅkarasya  #
tathāgatasyārhataḥ samyaksambuddhasyātikrāntasya kāśyapasyāpi mahāmunerabhisambuddhasya na bhāṣitam | 
tatkasmāddhetoḥ ?
abhavyā bhagavantaḥ sattvā asya mahāguhyapadārthasya tena kālena tena samayena mayā na bhāṣitam |
api tu bhagavantaḥ sarvatathāgatā asmin guhyasamāje buddhabodhiṁ kṣaṇalavamuhūrte naiva niṣpādayanti |
yadanekairgaṅgānadīvālukāsamaiḥ kalpaiḥ ghaṭayanto vyāyacchanto bodhisattvā bodhiṁ na prāpnuvanti |
tadihaiva janmani guhyasamājābhirato bodhisattvaḥ sarvatathāgatānāṁ buddha iti saṁkhyāṁ gacchati |
atha te mahābodhisattvā idaṁ vāgvajrākṣarapadaṁ śrutvā prarodayāmāsuḥ |
atha te sarvatathāgatāstānbodhisattvānevamāhuḥ |
mā bhagavantaḥ mahābodhisattvāḥ prarodayata mā ca triduḥkhaṁ samutpādayata |
atha te mahābodhisattvāstān sarvatathāgatānevamāhuḥ |
kathaṁ te bhagavantaḥ sarvatathāgatā na prarodāmahe ?
kathaṁ na duḥkhamutpādayāmahe ?
tatkasmāt hetoḥ ?
abhavyā bhagavantaḥ triguhyākṣaram |
abhavyā bhagavanto'ntaśo nāma śravaṇenāpi |
sarvatathāgatāḥ prāhuḥ |
 sāmānyākṣarapadaṁ kulaputrā yathā bhavadbhirna jñātaṁ na śrutaṁ tathāsmābhirapi sarvatathāgataiḥ sarvabuddhabodhisattvaiśca kulaputrāste guhyākṣarā  #
na saṁprāptā nābhisambuddhāśca | 
tatkasmāddhetoḥ ?
triguhyākṣaraviśuddhatvāt |
atha te sarve bodhisattvāḥ tūṣṇīṁ vyavasthitā abhūvan |
atha bhagavantaḥ sarvatathāgatāḥ sarvatathāgatakāyavākcittavajrayoṣidbhageṣu vijahāra |
 athā sā sarvatathāgatacittadayitā māmakī bhagavantaṁ sarvatathāgatādhipatiṁ mahāvajradharaṁ ebhirvajradharakāmaratipūjāgrākṣarapadaiḥ prītyā  #
saṁstūyāmāsa | 
-116- “ tvaṁ vajracitta bhuvaneśvara sattvadhāto trāyāhi māṁ ratimanojña mahārthakāmaiḥ ||
kāmāhi māṁ janaka sattvamahāgrabandho yadīcchase jīvitaṁ mañjunātha || 72 ||
 “ atha sā buddhalocanā sarvatathāgatakāyadayitā bhagavantaṁ sarvatathāgatādhipatiṁ mahāvajradharamebhiḥ sarvavajrakāmaratipūjāgrākṣarapadaiḥ  #
sukhasaumanasyaprītyā saṁstūyāmāsa | 
“ tvaṁ vajrakāya bahusattvapriyāṅkacakra buddhārthabodhiparamārthahitānudarśī |
rāgeṇa rāgasamayaṁ mama kāmayasva yadīcchase jīvitaṁ mañjunātha || 73 ||
atha sā lokeśvaradayitā kāyāvasthitanetrī bhagavantaṁ sarvatathāgatādhipatiṁ mahāvajradharaṁ kāmopabhogasamayaiḥ saṁstūyāmāsa ||
“ tvaṁ vajravāca sakalasya hitānukampī lokārthakāryakaraṇe sada saṁpravṛttaḥ |
kāmāhi māṁ suratacarya samandabhadra yadīcchase jīvitaṁ mañjunātha || 74 ||
 “ atha sā sarvatathāgatakāyavākcittasamayavajradayitā bhagavantaṁ sarvatathāgatādhipatiṁ mahāvajradharamanayā sarvatathāgatasukhasaumanasyaprītyā  #
saṁstūyāmāsa | 
“ tvaṁ vajrakāya samayāgra mahāhitārtha saṁbuddhavaṁśatilakaḥ samatānukampī |
kāmāhi māṁ guṇanidhiṁ bahuratnabhūtaṁ yadīcchase jīvītaṁ mañjunātha || 75 ||
 “ atha bhagavān vajrapāṇistathāgataḥ sarvakāmopabhogavajraśriyaṁ nāma samādhiṁ samāpannastāṁ sarvatathāgatadayitāṁ samayacakreṇa kāmayan tūṣṇīmabhūt 
-117- athāyaṁ sarvākāśadhātuḥ sarvatathāgatakāyavākcittavajrasamayaśukreṇa paripūrṇo vajrodakaparipūrṇakumbha iva saṁsthito'bhūt |
 athāsminvajrākāśadhātau ye sattvāstrikāyasamayasambhūtāstrivajraśriyā saṁspṛṣṭāḥ sarve te tathāgatā arhantaḥ samyaksambuddhāstrivajrajñānino'bhūvan 
tataḥ prabhṛti sarvasattvāḥ samantabhadra samantabhadra iti sarvatathāgatakāyavākcittavajreṇābhiṣiktā abhūvan |
atha vajrapāṇistathāgatastānsarvatathāgatānevamāha |
dṛṣṭā bhagavantaḥ sarvatathāgatāḥ sarvabuddhadharmasamatā |
atha te sarvatathāgatā vajrapāṇiṁ sarvatathāgatādhipatimevamāhuḥ |
dṛṣṭā bhagavan dṛṣṭā sugatavajrajñānasamatā vajrajñānacaryeti |
 atha bhagavantaḥ sarvatathāgatāḥ sarvatathāgatayoṣidbhageṣvabhiniṣkramya bhagavantaṁ mahāvajrapāṇiṁ sarvatathāgatādhipatiṁ tathāgatamevamāhuḥ 
āścaryaṁ bhagavannāścaryaṁ sugata yatra hi nāma rāgākṣarapadaiḥ buddhabodhiranugantavyeti |
atha vajrapāṇiḥ sarvatathāgatādhipatistānsarvatathāgatānevamāha |
mā bhagavantaḥ sarvatathāgatā evaṁ vadatha |
tatkasmāddhetoḥ ?
 khavajrasamayatulyatvāt sarvadharmāṇāṁ na rūpaskandho na vedanāskandho na saṁjñāskandho na saṁskāraskandho na vijñānaskandho na dhāturnāyatanaṁ  #
na rāgo na dveṣo na moho na dharmo nādharma iti | 
atha te sarvatathāgatāstūṣṇīmabhūvan |
atha bhagavānvajrapāṇiḥ tānsarvatathāgatānbodhisattvāṁścāmantrayate sma |
ālocayantu bhagavantaḥ sarvatathāgatāḥ sarvalokadhatuṣvidaṁ sarvatathāgatakāyavākcittavajraguhyam |
tatkasmāddheto ?
bhavyā batāmī daśadiksaṁsthitā bodhisattvā mahāsattvā asya dharmaparyāyasya |
atha vajrapāṇiḥ sarvatathāgatādhipatiḥ vajradharmamāmantrayate sma |
udgṛhāṇa kulaputra idaṁ sarvatathāgatasamayatattvaṁ tvaṁ hi sarvatathāgatairdharmeśvara vajragaja ityabhiṣiktaḥ |
atha vajradharmo bodhisattvo mahāsattvastathāstviti kṛtvā tūṣṇīmabhūt |
atha te bhagavantaḥ sarvatathāgatāḥ trivajratattvākṣareṣu kāyavākcittaṁ praveśayāmāsuḥ |
atha vairocanastathāgataḥ sarvatraidhātukakāyavajreṣu viharan sarvatathāgatakāyasamatāmadhyālambya -118- tūṣṇīmabhūt |
atha vāgvajraḥ tathāgataḥ sarvataidhātukavāgvajreṣu viharan sarvatathāgatavāksamatāmadhyālambya tūṣṇīmabhūt |
atha vajrapāṇistathāgataḥ sarvatraidhātukacittavajreṣu viharan sarvatathāgatacittasamatāmadhyālambya tūṣṇīmabhut |
idamavocat bhagavān |
 iti sarvatathāgatakāyavākcittaguhyarahasyātirahasye śrīguhyasamāje mahāguhyatantrarāje sarvatathāgatasamayasambaravajrādhiṣṭhānapaṭalaḥ saptadaśo'dhyāyaḥ 
 -119- aṣṭādaśaḥ paṭalaḥ atha khalu maitreyaprabhṛtayo mahābodhisattvāḥ sarvatathāgatābhiṣekakāyavākcittaguhyanirdeśaṁ sarvabhāvena yathāvad  #
yathāsamayaṁ dṛṣṭvā śrutvā cādhigamya tān sarvatathāgatān dṛṣṭadhārmikānevamāhuḥ | 
aho samantabhadrasya kāyavākcittanirṇayaḥ |
viharanti trivajreṇa trivajreṣu samantataḥ || 1 ||
sarvasattvāḥ samutpannāstryadhvavajrasvabhāvataḥ |
bodhivajrapadaṁ prāptā buddhavajramahardhikāḥ || 2 ||
aho suvismayamidamaho śāntamatīndriyam |
aho paramanirvāṇamaho saṁsārasantatiḥ || 3 ||
tataste sarvatathāgatāstān bodhisattvān mahāsattvānevamāhuḥ |
evamevabodhisattvā evameva mahāsattvā iti |
atha te sarve bodhisattvā mahāsattvāḥ punaḥ samājamāgamya tānsarvatathāgatān guhyetarapūjābhiḥ saṁpūjya praṇipatyaikakaṇṭhenaivamāhuḥ |
aho sudurlabhamidamupāyaṁ bodhisādhanam |
tantraṁ guhyasamājākhyaṁ tantrāṇāmuttarottaram || 4 ||
adhyeṣayāmastvāṁ nātha yaduktaṁ bhūtavādinā |
tadgūḍhāvabodhanārthāya sattvānāṁ hitakamyayā || 5 ||
atha te sarvatathāgatāstān bodhisattvānevamāhuḥ ||
sādhu sādhu mahāsattvāḥ sādhu sādhu guṇākarāḥ |
yatsuguḍhapadaṁ tantre tatsarvaṁ pṛcchatecchayā || 6 ||
-120- atha te- sarve mahābodhisattvāḥ praharṣotphullalocanāḥ |
pṛcchantīha svasandehān praṇipatya muhurmuhuḥ || 7 ||
guhyetyatra kimucyeta samājeti kimucyate |
kīdṛstatra sambandhaḥ yogetyatra kimucyate || 8 ||
tattvaṁ katividhaṁ proktaṁ guhyaṁ katividhaṁ tathā |
rahasyeti kimucyeta paramaṁ katividhaṁ bhavet || 9 ||
bodhicitteti kiṁ jñeyaṁ vidyāpuruṣeti kiṁ tathā |
vajradhṛgiti kiṁ jñeyaṁ jinajigiti kiṁ tathā || 10 ||
ratnadhṛgiti kiṁ tatra āroligiti kiṁ tathā |
prajñādhṛgiti kiṁ jñayaṁ kulamityatra kiṁ tathā || 11 ||
moha iti kimucyeta dveṣetyatra kimucyate |
rāga iti kimucyeta vajramatra kimucyate || 12 ||
ratītyatra kimucyeta kathaṁ sampaditi smṛtam |
yamāntakṛt kimarthena kintat prajñāntakṛttathā || 13 ||
padmāntakṛtkathaṁ nāma kathaṁ vighnāntakṛttathā |
samantacaryeti kiṁ jñeyaṁ mantracaryeti kiṁ tathā || 14 ||
japamityatra kiṁ jñeyaṁ kimāmudraṇamucyate |
dharmodayaṁ kathaṁ bhāvyaṁ sambaraṁ kīdṛśaṁ tathā || 15 ||
dveṣamohamahārāgaiḥ sattvārthaṁ kurute katham |
maṇḍaleti kimucyeta mudrānyāsaṁ kathaṁ bhavet || 16 ||
puṣpamityatra kiṁ jñeyaṁ caityaṁ ceti kimucyate |
jñānacakraṁ kathaṁ jñeyaṁ padamatra kimucyate || 17 ||
codanaṁ ca kathaṁ nāthāḥ preraṇaṁ ca kathaṁ bhavet |
āmantraṇaṁ kathaṁ teṣāṁ bandhanaṁ kathamatra vai || 18 ||
-121- abhiṣekaṁ kathaṁ deyaṁ kathaṁ vidyāvrataṁ tathā |
pañcāmṛtaṁ kathaṁ bhakṣyaṁ pañcavīryaṁ kathaṁ tathā || 19 ||
kīdṛśaṁ siddhisāmānyamuttamaṁ kīdṛśaṁ tathā |
upāyāḥ katividhāstatra upeyaḥ kīdṛśastathā || 20 ||
kathamājñāṁ prayacchanti yoginaḥ sarvavajriṇām |
kathaṁ kurvanti nānātvaṁ tatsarvaṁ kathāyāśu ca || 21 ||
 atha te sarvatathāgatāsteṣāṁ bodhisattvānāṁ mahāsattvānāṁ praśnavākyamupaśrutya muhūrtaṁ mahābodhisattvaṁ mahāvajradharamālambya tūṣṇīmabhūvan 
atha te- sarve mahābodhisattvāḥ prahṛṣṭāḥ karuṇātmanaḥ |
sambuddhān sugatān nāthān pracodanti punaḥ punaḥ || 22 ||
atha te sarvatathāgatāstān bodhisattvānevamāhuḥ |
kāyavākcittavajreṇa kāyavākcittavajriṇaḥ |
sattvārthaṁ bodhisattvendrāḥ śṛṇvantu praśnavistarān || 23 ||
 atha te sarve mahābodhisattvāsteṣāṁ sarvatathāgatānāmanugrahavacanamupagṛhya mahābodhisattvasya mahāvajradharasya kāyavākcittavajraṁ svakāyavākcittavajrairālambya  #
sādhu sādhu bhagavantaḥ sādhu sādhu sugatā iti tūṣṇīmabhūvan | 
tataste sarvatathāgatā mahākaruṇātmānaḥ sahṛdyālambyādhitiṣṭhan teṣāṁ mahābodhisattvānāmekakaṇṭhenaiva tān praśnān nirdiśanti sma |
trividhaṁ kāyavākcittaṁ guhyamityabhidhīyate |
samājaṁ mīlanaṁ proktaṁ sarvabuddhābhidhānakam || 24 ||
-122- pañcamaṁ navamaṁ caiva daśa sapta trayodaśam |
buddhānāṁ bodhisattvānāṁ deśanā sādhanaṁ mahat || 25 ||
caturthaṁ ṣoḍaśaṁ caiva aṣṭamaṁ dvādaśaṁ tathā |
ācāryakarmasāmānyaṁ siddhiśra vratasambaram || 26 ||
aṣṭamaṁ ca dvitīyaṁ ca daśa pañca caturdaśam |
haṭhamanurāgaṇaṁ caiva upasādhanasambaram || 27 ||
saptamaṁ ca tṛtīyaṁ ca daśaikādaśapañcamam |
siddhikṣetranimittaṁ ca sevāsādhanasambaram || 28 ||
sarvatathāgatakarma nigrahānugrahakṣamam |
dāntadaurdāntasaumyānāṁ sattvānāmeva tāraṇam || 29 ||
utpattikramasambandhaṁ sevāvajravidhiścatuḥ ||
gurūṇāṁ mantramārgeṇa śiṣyāṇāṁ paripācanam || 30 ||
suvratasyābhiṣiktasya suśiṣyasya mahātmanaḥ |
buddhānāṁ bodhisattvānāṁ deśanā parimocanā || 31 ||
prajñopāyasamāpattiryoga ityabhidhīyate |
yonisvabhāvataḥ prajño upāyo bhāvalakṣaṇam || 32 ||
prabandhaṁ tantramākhyātaṁ tat prabandhaṁ tridhā bhavet |
ādhāraḥ prakṛtiścaiva asaṁhāryyaprabhedataḥ || 33 ||
prakṛtiścākṛterheturasaṁhāryaphalaṁ tathā |
ādhārastadupāyaśca tribhistantrārthasaṁgrahaḥ || 34 ||
pañcakaṁ trikulaṁ caiva svabhāvaikaśataṁ kulam |
sahoktirbodhivajrasya sottaraṁ tantramiṣyate || 35 ||
tattvaṁ pañcakulaṁ proktaṁ trikulaṁ guhyamucyate |
adhidevo rahasyaṁ ca paramaṁ śatadhā kulam || 36 ||
-123- anādinidhanaṁ śāntaṁ bhāvābhāvākṣayaṁ vibhum |
śūnyatākaruṇābhinnaṁ bodhicittamiti smṛtam || 37 ||
kāyavākcittavajreṇa bhedyābhedyasvabhāvataḥ |
vidyayā saha saṁyukto vidyāpuruṣa ucyate || 38 ||
pañca hetiśca vetiśca vajramityabhidhīyate |
dhāraṇaṁ dhṛgiti khyātaṁ vijñānaṁ vajradhṛṅmanaḥ || 39 ||
sadasanmadhyamaṁ khyātaṁ bhūtabhautikasambhavam |
vigrahaḥ sarvasattvānāṁ jinajigjananaṁ jinaḥ || 40 ||
citaṁ ratnamiti khyātamarthaiḥ sarvaiḥ samudbhavam |
vedakena dhruvaṁ vedyaṁ vedanā ratnadhṛṅmanaḥ || 41 ||
lakṣyalakṣaṇabhāvaistu sarvaṁ sarveṇa sarvataḥ |
ramaṇaṁ lakṣaṇaṁ lakṣyamāroligiti kathyate || 42 ||
prakarṣakṛtavijñānaṁ yat tat prajñeti bhaṇyate |
saṁskāracetanāṁ dhāryaṁ prajñādhṛgiti kathyate || 43 ||
kulamanvayamākhyātamanvayairādirucyate |
avināśamanutpannaṁ yannāma tat prakathyate || 44 ||
vijñānaṁ dveṣamākhyātaṁ deti veti dvayairdviṣām |
rūpaṁ mohamiti khyātaṁ jaḍabandhasvabhāvataḥ || 45 ||
vedanā ghaṭṭamānākhyā ahaṅkārasvabhāvataḥ |
saṁjñā saṁrāgamātmānaṁ vastutaḥ śaktilakṣaṇam || 46 ||
saṁskārastu sadā īrṣyā pratītya preraṇātmanām |
svabhāvaṁ bodhicittaṁ tu sarvatra bhavasambhavam || 47 ||
kāmaṁ cittamiti proktaṁ rāgadveṣatamo'nvitam |
samayaṁ viśvasaṅkāśābhimukhaṁ karmajaṁ phalam || 48 ||
advayajñānadharmerṣyā'haṅkāro moha ucyate |
anyonyaghaṭṭanaṁ tatra dveṣa ityabhidhīyate || 49 ||
-124- lakṣaṇaṁ rāgamāsaktiḥ jñāno'yaṁ vajramucyate |
ratiratyantasaṁbhogaṁ sampadaḥ strīsukhaṁ param || 50 ||
moho dveṣastathā rāgaḥ sadā vajre ratiḥ sthitā |
upāyastena buddhānāṁ vajrayānamiti smṛtam || 51 ||
avināśātmakā dharmā anutpādasvabhāvataḥ |
samayaḥ sarvabhāvānāṁ tenaivāntakakṛdyamaḥ || 52 ||
avijñānātmakā dharmāḥ paramārthaviśuddhitaḥ |
samayaḥ sarvacittānāṁ tena prajñāntakṛjjinaḥ || 53 ||
avācyātmakā dharmā abhāvanāmarūpadhīḥ |
samayaḥ sarvadharmāṇāṁ tena padmāntakṛdvibhuḥ || 54 ||
nirvikalpātmakā dharmāḥ prakṛtyā śāntabhāvataḥ |
samayaḥ sarvavajrāṇāṁ tena vighnāntakṛt prabhuḥ || 55 ||
avināśamavijñeyamavācyamavikalpitam |
buddhabodhiridaṁ jñānaṁ jñātvā sukhamavāpnute || 56 ||
moho mohopabhogena kṣayamoho yamāntakṛt |
kāyāntakṛdbhavettena tathā jñeyāntakṛdbhavet || 57 ||
doṣo doṣopabhogena kṣayadoṣaḥ prajñāntakṛt |
cittāntakṛdbhavettena tathā kleśāntakṛdbhavet || 58 ||
rāgo rāgopabhogena kṣayarāgaḥ padmāntakṛt |
vāgantakṛdbhavettena samāpattyantakṛttathā || 59 ||
sarvakleśakṣayaṁ yattatsarvakarmakṣayantathā |
sarvāvaraṇakṣayaṁ jñānaṁ vighnāntakṛditi smṛtam || 60 ||
kleśavajrāvṛte śūddhe sarvaṁ karma viśudhyate |
sarvakarmaviśuddhatvāt viśuddhaṁ karmajaṁ phalam || 61 ||
grahaṇaṁ rāgaṇaṁ caiva ākāraniścalaṁ tathā |
hetutvañca phalatvañca ṣaḍbhiścittasamudbhavaḥ || 62 ||
-125- ṭakkirājādayaḥ ṣaṭkāḥ krodhendrā iti viśrutāḥ |
bhūtabhautikavikhyātā vidyārājeti viśrutāḥ || 63 ||
rūpavajrādayaḥ ṣaṭkā vajrādhipatayaḥ smṛtāḥ |
samayavajrādayaḥ ṣaṭkāḥ pṛthivyādiṣu pañcakāḥ || 64 ||
cittavākkāyavajraistu sambhavanti mahātmanaḥ |
prājñopāyodbhavaṁ skandhadhātvāyatanavigraham || 65 ||
niścitya yogato mantrī niṣpannakramayogataḥ |
sarvaśuddhyadhimokṣeṇa sarvasantrāsavarjitaḥ || 66 ||
siṁhavadvicarenmantrī nirviśaṅkena cetasā |
nākāryyaṁ vidyate hyatra nābhakṣyaṁ vidyate tathā || 67 ||
nāvācyaṁ vidyate kiñcinnācintyaṁ vidyate sadā ||
asamāhitayogena nityameva samāhitaḥ || 68 ||
sarvacitteṣu yā caryā samantacaryeti kathyate ||
pratītyotpadyate yadyadindriyairviṣayairmanaḥ || 69 ||
tanmano mananaṁ khyātaṁ kārakatrāṇanārthataḥ ||
lokācāravinirmuktaṁ yaduktaṁ samayasambaram || 70 ||
pālanaṁ sarvavajraistu mantracaryeti kathyate ||
svakasvakasvabhāvantu vicārya manasā hṛdi || 71 ||
japaṁ tu sṛṣṭisaṁhāraṁ mantramuccārya bhedataḥ ||
viśvavajrātmakān buddhān jñānabījena saṁharet || 72 ||
bodhinairātmyabījena nirātmāṁ bhāvayedvratī ||
saṁsphared viśvavadviśvaṁ tryadhvabījena taṁ japet || 73 ||
japaṁ jalpanamākhyātaṁ sarvavāṅmantramucyate ||
mantraṁ mantramiti proktaṁ tattvaṁ codanabhāṣaṇam || 74 ||
-126- yathaiva hṛdyadhiṣṭhānaṁ samādhiṁ ca tathaiva ca |
teṣāṁ mūrdhnyabhiṣekaṁ ca tathā pūjāṁ ca sarvataḥ || 75 ||
vidyayā vidyate yogaṁ yasya vajradharasya ca |
tasya bhogāścaturjñeyāḥ svādhiṣṭhānādibhistathā || 76 ||
vīrāṇāmekavaktrāṇāmekaikaṁ mūrdhni secanam |
hṛnmudrā mantramārgeṇa mudryate svakulakramaiḥ || 77 ||
phalena hetumāmudrya phalamāmudrya hetunā |
vibhāvyamanyathā siddhiḥ kalpakoṭirna jāyate || 78 ||
caturbhogasamāyuktaṁ vidyāpuruṣavajriṇam |
kāyavākcittabhedena trikoṇeṣu vibhāvayet || 79 ||
daśāraṁ cakramāpītaṁ tatra madhye vibhāvayet |
sarvāreṣu daśakrodhān daśajñānātmakodayān || 80 ||
bhavayennirodhacakreṇa niṣpannenāgracāruṇā |
vajrajvālāṁ spharenmeghairbhramantaṁ niścalopamam || 81 ||
iti dharmodayajñānaṁ prakṛtyā nirmalaṁ śivam |
bhāvitena kṣaṇenaiva buddhacakṣuḥ prajāyate || 82 ||
kramadvayamupāśritya vajriṇāṁ tatra deśanā |
kramamautpattikaṁ caiva kramamautpannakaṁ tathā || 83 ||
sādhanaṁ pratipattiśca samayasambaraṁ tathā |
sarvaṁ tadvistaraṁ pūrvaṁ bhidyate kramabhedataḥ || 84 ||
rūpaśabdādayaḥ kāmāḥ sukhaduḥkhobhayātmakāḥ ||
janayanti hṛdaye nityaṁ rāgadveṣatamodayam || 85 ||
rāge rāgamayaṁ vajraṁ vajravadratnasambhavam |
ratnavajjāyate samayaṁ kāmāste samayopamāḥ || 86 ||
-127- sākāraṁ ca nirākāraṁ sarvagaṁ tryakṣarātmakam |
karaṇaṁ haraṇaṁ caiva sphāraṇaṁ kuryāt svajāpataḥ || 87 ||
evaṁ dveṣaṁ ca mohaṁ ca niṣpādya bhuvanatrayam |
āmudrya guhyasaṁśuddhamarthaṁ kurvanti vajriṇaḥ || 88 ||
niṣpādya dveṣacakraṁ tu dveṣayogena yoginām |
vidāhya krūravajreṇa saṁharedjñānavajriṇaḥ || 89 ||
tāṁstu saṁsphārya saṁbodhya tadvatsaṁharaṇaṁ punaḥ |
abhyasedyogamevantu dveṣavajraḥ svayaṁ bhavet || 90 ||
māraṇaṁ jīvanaṁ caiva traidhātukamaśeṣataḥ |
karoti kṣaṇamātreṇa vyaktaśaktirna saṁśayaḥ || 91 ||
niṣpādya mohacakraṁ tu mohayogena yoginā |
bhūṣaṇādyāni yatkiñcittatsarvaṁ codayetsadā | 92 ||
mohacittodadhiṁ bhāvyaṁ sarvaratnaiḥ prapūritam |
dānavarṣaṁ pravarṣeta sarveṣāṁ mohacakriṇām || 93 ||
pradānaṁ haraṇaṁ caiva sarvadravyamaśeṣataḥ |
karoti kṣaṇamātreṇa cittavajrasthireṇa vai || 94 ||
niṣpādya rāgacakraṁ tu rāgayogena yoginā |
apahṛtya sarvadevebhyaḥ kāmayet kāmayogataḥ || 95 ||
ratiprītisukhairharṣaiḥ kāmakrīḍāvikurviṁtaiḥ |
pradātavyaṁ tataḥ pañcadevebhyaḥ sarvacakriṇā || 96 ||
traidhātukasamutpannā bhāryā devāsurā api |
kāmayanti kṣaṇenaiva mānuṣyaḥ kiṁ punaḥ striyaḥ || 97 ||
maṇḍalabhiṣekaṁ ca karmāgraprasarāṇi ca |
anuṣṭhānamadhiṣṭhānaṁ siddhānāṁ gatiranyathā || 98 ||
bhagaṁ maṇḍalākhyātaṁ bodhicittaṁ ca maṇḍalam |
dehaṁ maṇḍalamityuktaṁ triṣu maṇḍalakalpanā || 99 ||
-128- mudritaṁ mudrayā sarvaṁ skandhāyatanadhātunā |
tena mudrā sadā nyastā maṇḍaleti vinirdiśet || 100 ||
aṅkuśaṁ daṇḍaśūlaṁ ca khaṅgaṁ koṇeṣu vinyaset |
ṭakkidaṇḍabalaṁ bālaṁ cakraṁ sumbhamadhorddhvataḥ || 101 ||
vidyārājādivajrāṇāṁ mudrā ṣaṭcakravartinām |
pṛthivyādiṣu sattvānāṁ mudrāmaṇḍalakaṁ svakam || 102 ||
ādarśaṁ vīṇāṁ śaṅkhaṁ ca pātraṁ bimbapaṭāṁstathā |
dharmodayākhyā mudraiṣā vajrādhipativajriṇām || 103 ||
buddhaśca bodhisattvāśca krodharājābhimudritāḥ |
tato'nyā ekavīrāstu kulavarṇena kalpitāḥ || 104 ||
puṣpamityabhidhīyante navayoṣitkhadhātavaḥ |
kāyavākcittabhedena nyāsaṁ kuryāt kulakramaiḥ || 105 ||
caityaṁ ca sarvabuddhānāmālayasthānamucyate |
jñānasattvena yatsṛṣṭaṁ jñānacakramiti smṛtam || 106 ||
bījākṣarapadaṁ proktaṁ trivajrākṣaramakṣaram |
codanaṁ bodhanaṁ proktaṁ kāyavākcittabhāvataḥ || 107 ||
preraṇaṁ raśmisañcāraṁ daśadiglokadhātuṣu |
āmantraṇaṁ savajrāṇāṁ sarvavajranimantraṇam || 108 ||
raśminā sarvavajrāṇāṁ sarvavajrāṇi tatpade |
saṁhṛtya piṇḍarūpeṇa bandho bandhanamucyate || 109 ||
kāyavākcittavajreṇa kāyavākcittamaṇḍale |
āmudrya kāyavākcittaṁ kalpayellekhyamaṇḍalam || 110 ||
abhiṣekaṁ tridhā bhedamasmintantre prakalpitam |
kalaśābhiṣekaṁ prathamaṁ dvitīyaṁ guhyābhiṣekataḥ || 111 ||
prajñājñānaṁ tṛtīyaṁ tu caturthaṁ tatpunastathā |
mantrayogyāṁ viśālākṣīṁ sapuṣpāṁ śukrasambhavām || 112 ||
-129- guhyaguhyābhiṣekaṁ tu dadyācchiṣyasya mantriṇaḥ |
khadhatumadhyagataṁ kṛtvā viṇmūtramajjasaṁyutam || 113 ||
vajrapadmaprayogeṇa sarvavajrān samājayet |
sarvāṁstān hṛdaye pātya kāyavākcittavajrataḥ || 114 ||
utsṛjya vajramārgeṇa siṣyavaktre nipātayet |
idantatsarvavajrāṇāmabhiṣekapadaṁ param || 115 ||
siddhyanti sarvamantrāṇi karmāgraprasarāṇi ca |
atiśraddhāṁ mahāprājñīṁ surūpāṁ sādhakapriyām || 116 ||
ekayogakriyābhyastāṁ samayīṁ samapaśya vai |
dakṣiṇā ca pradātavyā gurave sādhakena vai || 117 ||
adhyeṣya guruṇā tasya dātavyā sādhakasya tu |
mūḍhe mohātmakaṁ yogaṁ moharatyā samanvitam || 118 ||
niḥsekānmohadhārābhirmohavajraḥ svayaṁ bhavet |
dviṣṭe dveṣātmakaṁ yogaṁ dveṣaratyā samanvitam || 119 ||
niḥsekāddveṣadhārābhirdveṣavajraḥ savyaṁ bhavet |
rakte rāgātmakaṁ yogaṁ rāgaratyā samanvitam || 120 ||
niḥsekādrāgadhārābhī rāgavajraḥ svayaṁ bhavet |
prajñājñānātmakaṁ yogaṁ vajraratyā samanvitam || 121 ||
niḥsekād jñānadhārābhiḥ prajñājñānaḥ svayaṁ bhavet |
tāmeva devatāḥ vidyāṁ gṛhya śiṣyasya vajriṇaḥ || 122 ||
pāṇau pāṇiḥ pradātavyaḥ sākṣīkṛtya tathāgatān |
hastaṁ dattvā śire śiṣyaṁ mucyate guruvajriṇā || 123 ||
nānyopāyena buddhatvaṁ tasmād vidyāmimāṁ varām |
advayāḥ sarvadharmāstu dvayabhāvena lakṣitāḥ || 124 ||
-130- tasmād viyogaḥ saṁsāre na kārye bhavatā sadā |
idaṁ tatsarvabuddhānāṁ vidyāvratamanuttamam || 125 ||
atikramati yo mūḍhaḥ siddhistasya na coktamā |
prakṛtyā dehadharmeṣu bhrājate malapañcakam || 126 ||
pañcajñānairadhiṣṭhānātpañcāmṛtamiti smṛtam |
jvālanaṁ tāpanaṁ caivodyotanaṁ rūpadarśanam | 127 ||
mantramūrtiprayogeṇa bhakṣetpañcāmṛtāmṛtam |
antarikṣagataṁ cintedvajrahūṅkārasambhavam || 128 ||
adhastāttu tatra bhāge padmamākārasambhavam |
omkārāṅkitamamṛtaṁ tatra madhye niveśayet || 129 ||
vajrapadmasamāyogājjvālya santāpya yoginā |
udyate sphaṭikākāraṁ jñānasūryamivāparam || 130 ||
ākṛṣya paramāstreṇa daśadiglokadhātuṣu |
amṛtaṁ tatra sampātya bhakṣed bhakṣaṇayogataḥ || 131 ||
pañcavīryaṁ tathā bhakṣyaṁ sādhyasiddhividhānataḥ |
niṣpādyatrayakṣarairbījairanyathā naiva siddhidāḥ || 132 ||
antarddhānādayaḥ siddhāḥ sāmānyā iti kīrtitāḥ |
siddhiruttamamityāhurbuddhā buddhatvasādhanam || 133 ||
catuvardhimupāyantu bodhivajreṇa varṇitam |
yogatantreṣu sarveṣu śasyate yoginā sadā || 134 ||
sevāvidhānaṁ prathamaṁ dvitīyamupasādhanam |
sādhanaṁ tu tṛtīyaṁ vai mahāsādhanaṁ caturthakam || 135 ||
-131- sāmānyottamabhedena sevā tu dvividhā bhavet |
vajracatuṣkeṇa sāmānyamuttamaṁ jñānāmṛtena ca || 136 ||
prathamaṁ śūnyatābodhiṁ dvitīyaṁ bījasaṁhṛtam |
tṛtīyaṁ bimbaniṣpattiścaturthaṁ nyāsamakṣaram || 137 ||
ebhirvajracatuṣkeṇa sevāsāmānyasādhanam |
uttame jñānāmṛte caiva kāryaṁ yogaṣaḍaṅgataḥ || 138 ||
sevāṣaḍaṅgayogena kṛtvā sādhanamuttamam |
sādhayadenyathā naiva jāyate siddhiruttamā || 139 ||
pratyāhārastathā dhyānaṁ prāṇāyāmo'tha dhāraṇā |
anusmṛtiḥ samādhiśca ṣaḍaṅgo yoga ucyate || 140 ||
daśānāmindriyāṇāntu svavṛttisthānāntu sarvataḥ |
pratyāhāramiti proktamāhāra pratipattaye || 141 ||
pañcakāmāḥ samāsena pañcabuddhaprayogataḥ |
kalpanaṁ dhyānamucyeta taddhyānaṁ pañcadhā bhavet || 142 ||
vitarkaṁ ca vicāraṁ ca prītiścaiva sukhaṁ tathā |
cittasyaikāgratā caiva pañcaite dhyānasaṁgrahāḥ || 143 ||
guhyatantreṣu sarveṣu vividhāḥ parikīrtitāḥ |
guhyaṁ tarkodayaṁ tarkaṁ vicāraṁ tat prayogataḥ || 144 ||
tṛtīyaṁ prītisaṅkāśaṁ caturthaṁ sukhasaṁgraham |
svacittaṁ pañcamaṁ jñeyaṁ jñānaṁ jñeyo dayakṣamam || 145 ||
sarvabuddhamayaṁ śāntaṁ sarvakāmapratiṣṭhitam |
pañcajñānamayaṁ śvāsaṁ pañcabhūtasvabhāvakam || 146 ||
niścārya piṇḍarūpeṇa nāsikāgre tu kalpayet |
pañcavarṇaṁ mahāratnaṁ prāṇāyāmamiti smṛtam || 147 ||
-132- svamantra hṛdaye dhyātvā prāṇabindugataṁ nyaset |
nirudhya cendriyaṁ ratnaṁ dhārayan dhāraṇā smṛtam || 148 ||
nirodhavajragate citte nimittamupajāyate |
pañcadhā tu nimittaṁ tad bodhivajreṇa bhāṣitam || 149 ||
prathamaṁ marīcikākāraṁ dhūmrākāraṁ dvitīyakam |
tṛtīyaṁ khadyotākāraṁ caturthaṁ dīpavajjvalam || 150 ||
pañcamaṁ tu sadālokaṁ nirabhraṁ gaganasannibham |
sthirantu vajramārgeṇa sphārayīta khadhātuṣu || 151 ||
vibhāvya yadanusmṛtyā tadākārantu saṁsmaret |
anusmṛtiriti jñeyā pratibhāso'tra jāyate || 152 ||
prajñopāyasamāpattyā sarvabhāvān samāsataḥ |
saṁhṛtya piṇḍayogena bimbamadhye vibhāvanam || 153 ||
jhaṭiti jñānaniṣpattiḥ samādhiriti saṁjñitaḥ |
pratyāhāraṁ samāsādya sarvamantrairadhiṣṭhyate || 154 ||
dhyānajñānaṁ samāpadya pañcābhijñatvamāpnuyāt |
prāṇāyāmena niyataṁ bodhisattvairadhiṣṭhyate || 155 ||
dhāraṇānubalānnityaṁ vajrasattvaḥ samāviśet |
anusmṛtisamāyogātprabhāmaṇḍala jāyate || 156 ||
samādhivasitāmātre nirāvaraṇavānbhavet |
taccittaṁ hṛdaye lakṣya caturvajraprayogataḥ || 157 ||
ākṛṣya paramāstreṇa cittaṁ mantramayīkṛtam |
mantramūrtiprayogeṇa bodhigāthāmudāharet || 158 ||
khamaṇḍalasamārūḍhaṁ bodhisaṁyogabhāvanaiḥ |
taccittaṁ jñānabimbena bhāvanamupasādhanam || 159 ||
darśanaṁ ca dvidhā yāvat tāvat ṣaṇmāsabhāvanam |
sarvakāmopabhogaistu kartavyaṁ sarvataḥ sadā || 160 ||
-133- darśanaṁ yadi ṣaṇmāsairyaduktaṁ naiva jāyate |
ārabheta tribhirvārairyathoktavidhisambaraiḥ || 161 ||
darśanaṁ tu kṛte'pyevaṁ sādhakasya na jāyate |
yadā na siddhyate bodhirhaṭhayogena sādhayet || 162 ||
jñānasiddhistadā tasya yogenaivopajāyate |
kulabhedaprayogeṇa vajrakīlena kīlayet || 163 ||
vaśīkaraṇarakṣāṁ ca tataḥ kuryātprayogataḥ |
mahārāganayenaiva saṁhṛtya jñānacakriṇam || 164 ||
yoṣitaṁ sphārya navadhā sādhyāyā vigrahe nyaset |
parivartya caturmudrāṁ maṇḍalaṁ tatra kalpayet || 165 ||
ātmamadhyagataṁ kṛtvā saṁharetsarvacakriṇam |
sarvavajramayaṁ kṛtvā tadā bodhiṁ vibhāvayet || 166 ||
caturbhiścodanāgītairdevībhiścodite hṛdi |
tryadhvavajramayaṁ cinted jñānavaddehabhāvanam || 167 ||
madena bhidyate varṇaṁ rasena hṛdayaṁ tathā |
svaheturabhiṣekeṇa phalamādhārabhedataḥ || 168 ||
mantreṇa bhidyate carma vidyāpi dharmamudrayā |
ṣaṭcakravartino rājña uṣṇīṣāttu viniḥsṛtā || 169 ||
vidyā rājñīti vikhyātā caturbhogā mahardhikā |
sarvakāmeti vijñeyā vajrādhipatayastathā || 170 ||
dhyānavajreṇa sarveṣāmabhiṣekaḥ praśasyate |
anena vidhiyogena jñānena saha vigraham || 171 ||
kāyavākcittavajreṇādvayīkaraṇasādhanam |
pūrvoktenānusāreṇa vidyāpuruṣavajriṇaḥ || 172 ||
ātmavanmaṇḍalasṛṣṭirmahāsādhanamucyate |
sevākāle mahoṣṇīṣaṁ bimbamālambya yogataḥ || 173 ||
-134- upasādhanakāle tu bimbamamṛtakuṇḍalam |
sādhane devatāyogaṁ kuryānmantrī vidhānavit || 174 ||
mahāsādhanakāle ca bimbaṁ buddhādhipaṁ vibhum |
idaṁ tat sarvavajrāṇāṁ rahasyaṁ paramayoginām || 175 ||
iti buddhadhvā vibhāgena sādhayetsiddhimuttamām |
anyathā naiva saṁsiddhirjāyate uttamaṁ śivam || 176 ||
kalpakoṭisahasre'pi buddhānāmapi tāyinām |
sādhyasādhanasaṁyogaṁ yattat seveti bhaṇyate || 177 ||
vajrapadmasamāyogamupasādhanamucyate |
sādhanaṁ cālanaṁ proktaṁ hu phaṭkārasamanvitam || 178 ||
khabhāvaṁ khamukhaṁ śāntaṁ mahāsādhanamucyate |
sarvabuddhādhipaḥ śrīmān mahāvajradharaiḥ padam || 179 ||
upeyaḥ sarvabuddhānāṁ dharmāṇāṁ saiva dharmatā |
yadyatkarmānurūpeṇa yogamālambya yoginaḥ || 180 ||
niṣpādya maṇḍalaṁ tatra śrāvayetsamayadāruṇam |
samayaṁ rakṣayetpūrvaṁ kāyavākcittavajriṇaḥ || 181 ||
athavoṣṇīṣasamayī yathoktavidhisambhavaiḥ |
tattat karmānurūpeṇa svacakrājñāṁ tu dīyate || 182 ||
sādhyamasyāpi yaddehaṁ maṇḍalena vibhāvayet |
aparaṁ śrāvayettasya teṣāṁ dehasthacakriṇām || 183 ||
tasya pātaṁ tataḥ kṛtvā niṣkrāntān pravibhāvayet |
ākṛṣya sarvabhāvena svacakre tān praveśayet || 184 ||
kṛtvā pratikṛtiṁ tasya yathoktadravyasambhavaiḥ |
liṅgamākramya pādena krodhāviṣṭena cetasā || 185 ||
-135- gṛhitājñān tataḥ krodhān nāmābhītagaṇairvṛtān |
preṣayet dhātanārthāya sādhyasādhakavajriṇaḥ || 186 ||
bandhitaṁ tāḍitaṁ tena krodharājena veṣṭitam |
santaptaṁ trāsa sambhūtaṁ sādhyamākarṣayettataḥ || 187 ||
pātayepratikṛtau tasya trivajrasya tu mantriṇaḥ |
kīlayetkīlamantreṇa mūrdhni kaṇṭhe tathā hṛdi || 188 ||
ītiścopadravān rogān nānāviṣasamudbhavān |
nipātya tatra bimbeṣu teṣāmapi sukīlayet || 189 ||
tataḥ sarvaprayogeṇa yathoktavidhisambhavaiḥ |
yantra mantraprayogādin yojayetkarmabhedataḥ || 190 ||
japaṁ vā liṅgamākramya homaṁ vā krodhamaṇḍale |
dhyānaṁ vā krūrasattvaistu khādyamānaṁ prakalpayet || 191 ||
śāntike śāntacittaṁ tu pauṣṭike puṣṭimānasam |
vaśye raktaṁ manaḥ kṛtvā krodhe kruddhaṁ prasāghayet ||
iti || 192 ||
 atha bhagavantaḥ sarvatathāgatāsteṣāṁ bodhisattvānāṁ mahāsattvānāṁ saṁśayacchedaṁ kṛtvā sarvasaṁśayacchettāraṁ kāyavākcittavajraṁ svakāyavākcittavajreṣu  #
viharantaṁ svakāyavākcittenālambya tūṣṇīmavasthitā abhūvan | 
atha te sarve bodhisattvā mahāsattvāstānsarvatathāgatān anena stotrarājena stuvanti sma |
namaste sarvakāyebhyaḥ sarvavāgbhyo namo namaḥ |
namaste sarvacittebhyaḥ sattvahṛdbhyo namo namaḥ || 193 ||
kāyavākcittavajrāṇāṁ kāyavākcittabhāvataḥ |
sattvasamasamā buddhāḥ kaḥ sādhyaḥ kaśca sādhakaḥ || 194 ||
sarvabuddhavidhātena sādhakasya mahātmanaḥ |
kathaṁ na lipyate pāpairyadi liptaḥ phalaṁ katham || 195 ||
-136- atha te sarvatathāgatāsteṣāṁ mahābodhisattvānāṁ sādhukāramadaduḥ |
sādhu sādhu mahāsattvāḥ sādhu sādhu mahāmune |
sādhu sādhu mahāghoṣāḥ sādhu sādhu mahāmahāḥ || 196 ||
sarvabuddhādhipaḥ śrīmānācāryo bodhivajriṇaḥ |
māyāvatsarvabhāvānvai sṛṣṭisaṁhārakārakaḥ || 197 ||
tena tasya na pāpaṁ syātpuṇyaṁ naiva tathaiva ca |
yasya na puṇyaṁ pāpo'sti tasya bodhiḥ pragīyate || 198 ||
vañcanaṁ tasya nāthasya nāśanaṁ sarvadehinām |
durgatirnaiva jāyeta bodhiścāpi na durlabhā || 199 ||
pūrveṇa kṛtakarmeṇa ghoreṇa yadi nārakam |
jantūnāṁ jāyate teṣāṁ nārakāṇāṁ mahatphalam || 200 ||
jñānena mudritā bhonti sādhyo'yaṁ bodhivajriṇām |
paramānugraho jñeyaḥ sattvānāṁ tena yoginām || 201 ||
nigrahānugrahaṁ karma tena kṛtyaṁ mahātmanām |
mahāsādhanaparyantaṁ kṛtvā karma samārabhet || 202 ||
atha te sarve bodhisattvā mahāsattvāḥ sarvavajrāṇāṁ mahākaruṇānayadharmaṁ śrutvā tuṣṭāḥ pratuṣṭāḥ santuṣṭāḥ sādhukāramadaduḥ |
sādhu sādhu mahānāthāḥ sādhu sādhu mahāmune |
sādhu sādhu mahādharmāḥ sādhu sādhu mahākṛpāḥ || 203 ||
aho samantabhadrasya kṛpāparamanirmalā |
krūrakarme'pi duṣṭānāṁ buddhatvaphaladāyikā || 204 ||
atha te sarvatathāgatāsteṣāṁ bodhisattvānāṁ mahāsattvānāmevamāhuḥ |
tena hi kulaputrā asminsarvatathāgatābhiṣekaguhyasamāje'bhiṣiktena mantriṇā na trasitavyaṁ na saṁtrasitavyaṁ na saṁtrāsamāptavyam |
tatkasya hetoḥ?
bodhivajrābhisambhūtā dveṣavajrādayo mahāḥ |
pratikṣepo na kartavyaḥ prabandhe mantrasaṁgrahe || 205 ||
-137- atha te bodhisattvā mahāsattvāstān sarvatathāgatānekakaṇṭhenābhirgāthābhiḥ stuvanti sma |
yaṁ tryadhvavajramudayaṁ bhavamokṣabhūtaṁ śāntaṁ nirāvaraṇa śuddhakhadhātubhāvam |
buddhādibuddhaparameśvarabodhivajraṁ taṁ kāyacittavacanaiḥ satataṁ namāmaḥ || 206 ||
yadrūpavedanasaṁjñasusaṁskṛtaṁ ca vijñānamāyatanaṣaṭkaṣaḍindriyaṁ ca |
aptejavāyupṛthivīgaganaṁ ca sarvāt tān bodhicittasadṛśān vipulān namāmaḥ || 207 ||
yanmoha dveṣa tatha rāga savajradharmān vidyāprayogajanitān satataṁ pradharmān |
nānāvicitrarati vihvalabhāvabhūtān tān bodhicittasadṛśān vipulān namāmaḥ || 208 ||
saṁgrāhaṇaṁ rati tatha kṛtiniścalaṁ ca hetuphalaprakṛticittagatānudharmān |
bhrama doṣa rāga tatha āvaraṇañca vajrān tān bodhivajra sadṛśān vipulān namāmaḥ || 209 ||
dyāyanti ye imu viśuddhamanādibhāvaṁ prajñā-upāyajanitaṁ vigatopamaṁ ca |
guhyābhiṣekavratasambarayoganityaṁ tān bodhivajra iva lakṣa sadā namāmaḥ || 210 ||
ye bhāvayanti imu uttamasiddhyupāyaṁ sevāvidhānamupasādhanasādhanena |
ye mahāsādhanamatiniścitasādhakendrā- stān bodhivajra iva lakṣya sadā namāmaḥ || 211 ||
-138- ye sādhayanti kṛtasandhyacatuṣkavajrai- rantarhitādi vividhāniha hīnasiddhīn |
avinaṣṭamārga imu buddhaguruprasādai- stān bodhivajra iva lakṣa sadā namāmaḥ || 212 ||
śṛṇvanti ye imu samājasuguhyatantraṁ svādhyāṁ karonti ca paṭhanti ca cintayanti |
pūjāṁ karonti ca likhanti ca lekhayanti tān bodhivajra iva lakṣa sadā namāmaḥ || 213 ||
svādhyāṁ ca ye imu abhiyuktasusādhakendrāḥ śāntyādikarmaprasareṇa sukalpitena |
yantreṇa mantraviditena tatha mudritena tān bodhivajra iva lakṣa sadā namāmaḥ || 214 ||
ye deśayanti ca spṛśanti ca saṁsmaranti śṛṇvanti sādhakavibhoḥ khalu nāmamātram |
śraddhāṁ karonti ca vasanti ca ekadeśe tān bodhivajra iva lakṣya sadā namāmaḥ || 215 ||
ebhiḥ stotrapadaiḥ śāntaistanuyāt sarvanāyakān |
anumodayanti te nāthā bodhisattvā mahāmahāḥ || 216 ||
subhāṣitamidaṁ tantraṁ sarvatantrādhipaṁ param |
sarvatāthāgataṁ guhyasamājaṁ guhyasambhavam ||
iti || 217 ||
 idamuktvā te sarvatathāgatāste ca bodhisattvā mahāsattvāḥ svakāyavākcittavajreṣu viharantaṁ kāyavākcittavajrasya kāyavākcittaṁ svakāyavākcittenālambya  #
tūṣṇīmabhūvan || 
iti ||
 iti śrīsarvatathāgatakāyavākcittarahasyātirahasye guhyasamāje mahāguhyatantrarāje sarvaguhyanirdeśavajrajñānādhiṣṭhānaṁ nāma paṭalo'ṣṭādaśaḥ 
samāpto'yaṁ śrīguhyasamājasya tantrarājasya pūrvārddhakāyaḥ || -139-
