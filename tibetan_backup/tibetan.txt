@1b #// 'dul ba gzhi /	
bam po nyi shu gnyis pa /	
sdom la /	
smyug ma'i lo ma gro bzhin dang //	
rjes su gnang dang bsrung phyir dang //	
de bzhin bsegs su bcings pa dang //	
rtse mo rnyed pa spu gu can //	
bcom ldan 'das kyis /	
dge slong gis shing gi mchil lham bcang bar mi bya'o //	
zhes gsungs nas de dag smyug lo'i mchil lham 'chang ba dang /	
de nyid @2a #//	
nyes dmigs su gyur nas /	
bcom ldan 'das kyis bka' stsal pa /	
smyug lo'i mchil lham bcang bar mi bya'o //	
de dag rtsva mun dza'i mchil lham 'chang ba dang /	
de nyid nyes dmigs su gyur nas /	
bcom ldan 'das kyis bka' stsal pa /	
rtsva mun dza'i mchil lham bcang bar mi bya'o //	
de dag srad bu'i mchil lham 'chang ba dang /	
de nyid nyes dmigs su gyur nas /	
bcom ldan 'das kyis bka' stsal pa /	
srad bu'i mchil lham bcang bar mi bya'o //	
dge slong dag dreg gis btab ste de dag shu	
ba byung bas ko ba'i mchil lham rlan par gyur	
pa'i skabs de / bcom ldan 'das la dge slong rnams kyis gsol pa dang /	
@2b bcom ldan 'das kyis bka' stsal pa /	
dreg gis thebs pa gang yin pa des /	
srad bu'i mchil lham bcang bar bya'o /	
gang gi tshe gro bzhin skyes bye ba nyi shu	
pa rab tu byung ba de'i tshe de'i rkang mthil	
la gser gyi kha dog 'dra ba'i spu sor bzhi	
tsam yod pa de /	
drug sde dag gis mthong ngo //	
mthong nas kyang de dag gis smras pa /	
dga' bo nye dga'/	
re zhig mar sar gyi gong bu 'dra ba 'di /	
gcig tu brtson pa'i bstan pa la rab tu byung nas ci zhig byed ces smras pa /	
des thos so //	
des thos nas nga rgyal skyes te /	
tshe dang ldan pa kun dga' bo'i drung du song ste phyin nas /	
tshe dang ldan pa kun dga' bo la dris pa /	
btsun pa kun dga' bo /	
bcom ldan 'das kyis gcig tu brtson pa'i bstan pa	
la ting nge 'dzin yun ring du gnas par gsungs	
pa gang lags / tshe dang ldan pa gro bzhin skyes /	
'chag pas thob pa yin no //	
de bsil ba'i tshal gyi dur khrod du song nas 'chag sa bcas so //	
de 'chag pa na /	
spu gser gyi kha dog 'dra ba sor bzhi tsam po dag kyang @3a #//	
zad do //	
de'i 'og tu pags pa rdol /	
de'i 'og tu khrag byung ste /	
de ji srid 'chag sa'i mgo gcig nas gcig shos	
su song gi bar du de'i 'chag sa'i mgo gcig	
na yang khva dag khrag 'thung la /	
gnyis pa na yang 'thung ngo //	
chos nyid kyis /	
sangs rgyas bcom ldan 'das rnams bzhugs shing 'tsho la gzhes pa ni /	
dus dus su chu bor rgyu ba spyod do zhes bya ba'i bar du rgyas par bya ste /	
skabs 'dir ni /	
sangs rgyas bcom ldan 'das gtsug lag khang du rgyu zhing gshegs pa yin pas /	
tshe dang ldan pa gro bzhin skyes bye ba nyi	
shu pa'i gtsug lag khang gang na ba der gshegs	
pa dang / bcom ldan 'das kyis gro bzhin skyes bye ba nyi shu pa'i 'chag sa gzigs so //	
gzigs nas kyang sangs rgyas bcom ldan 'das rnams ni /	
mkhyen bzhin rmed pa yin pas /	
mkhyen bzhin du rmed de; sangs rgyas bcom ldan 'das	
kyis che dang ldan pa kun dga' bo la rmed	
pa / kun dga' bo /	
gcig tu brtson pa'i 'chag sa 'di /	
dge slong gang gi yin /	
gro bzhin @3b skyes bye ba nyi shu pa'i lags so //	
kun dga' bo /	
de lta bas na /	
rjes su gnang ste gro bzhin skyes bye ba nyi	
shu pas rim pa gcig pa'i mchil lham bcang bar	
bya'o // rim gnyis pa ma yin /	
rim gsum pa ma yin no //	
gal te rdol bar gyur na /	
lhan pas btab ste bcang bar bya'o //	
de nas tshe dang ldan pa kun dga' bo tshe	
dang ldan pa gro bzhin skyes bye ba nyi shu	
pa gang na ba der song ste /	
son nas tshe dang ldan pa gro bzhin skyes bye	
ba nyi shu pa la 'di skad ces smras so	
// tshe dang ldan pa shes par gyis shig /	
ston pas khyod la mchil lham rim gcig pa rjes su gnang ste /	
rim gnyis pa ma yin /	
rim gsum pa ma yin no zhes bya ba rgyas par sbyar ro //	
btsun pa kun dga' bo /	
ci /	
dge 'dun thams cad la'am /	
'on te bdag 'ba' zhig la /	
khyod 'ba' zhig la'o //	
btsun pa kun dga' bo /	
ston pa'i bka' mi gcog na /	
gal te bdag gis bcangs na gzhi des bdag la	
tshangs pa mtshungs par spyod pa dag; ae ma'o 'gro	
bzhin skyes bye ba nyi shu pa rab tu byung	
nas ltogs pa zhig rnyed do //	
gang yang yul tsam pa thun mong ma yin pa dang /	
glang po che bdun gyi tshogs spangs te rab tu byung la /	
deng mchil lham theg gi ba tsam la chags pa lta zhes gleng bar 'gyur te /	
de lta mod kyi /	
gal te bcom ldan 'das kyis bdag la ltos te dge 'dun thams cad la rjes su gnang na /	
bdag gis de bzhin du bcang bar bgyi'o //	
zhes pa'i skabs de; bcom ldan 'das la tshe dang	
ldan pa kun dga' bos rgyas par gsol pa dang	
/ bcom ldan 'das kyis bka' stsal pa /	
de lta bas na /	
rjes su gnang ste /	
gro bzhin skyes bye ba nyi shu pa la ltos nas dge 'dun thams cad @4a *//	
kyis rim gcig pa'i mchil lham bcang bar bya ste /	
rim gnyis pa ma yin zhes rgyas par sbyar ro //	
bcom ldan 'das kyi spyan snga na rgan zhugs mchil lham can gzhan zhig 'chag par byed pa dang /	
de nas bcom ldan 'das kyis dge slong de la 'di skad ces bka' stsal to //	
dge slong phar song /	
nga'i spyan snga na ma 'dug cig /	
de nas bcom ldan 'das kyis dge slong rnams la bka' stsal pa /	
dge slong dag /	
re zhig 'jig rten thams cad kyi zang zing dang 'dres pa'i ston pa gang yin pa /	
ston pa de'i nyan thos rnams kyang 'di ltar myur	
ba myur bar ltung bar 'gyur ba'i brtul zhugs mi	
spyod na / nga 'jig rten thams cad kyi zang	
zing dang bral bar gnas pa lta smos kyang ci	
spyod na / dgos / bcom ldan 'das kyis dgongs pa /	
nyes dmigs gang ci byung ba de ni /	
dge slong dag mchil lham 'chang ba yin te /	
de lta bas na /	
dge slong gis mchil lham bcang bar mi bya'o //	
bcom ldan 'das kyis dge slong gis mchil lham bcang bar mi bya'o; ;zhes gsungs pa dang /	
gar mkhan gzhan zhig rab tu byung ba de'i chu snod chag nas /	
de rkang pa bkru ba'i gnas su rkang pa bkrus nas kha'i nang du chus bkang ste /	
rma bya'i 'gros su song ba de drug sde rnams kyis mthong nas /	
de rnams kyis smras pa /	
tshe dang ldan pa dag /	
rol mo'i sgra med par dge slong gar byed kyi /	
rol mo'i sgra bya'o zhes de rnams kyis khas rol	
mo'i sgra bya bar brtsams @4b so; ;de rnams la	
dge slong dag gis smras pa /	
tshe dang ldan pa dag /	
ci ma grangs pa byed dam /	
de rnams kyis smras pa /	
'di la ma grangs su ci zhig yod /	
khyed kyis rol mo'i sgra med par dge slong gar byed pa mthong ngam zhes pa'i skabs de /	
bcom ldan 'das la dge slong rnams kyis gsol pa dang /	
sangs rgyas bcom ldan 'das rnams ni /	
mkhyen bzhin du rmed pa yin pas /	
mkhyen bzhin rmed de /	
sangs rgyas bcom ldan 'das kyis dge slong de la rmed pa /	
dge slong /	
khyod kyis bsam pa ci zhig gis de lta bu byas /	
btsun pa /	
gnas mal bsrung slad du'o //	
dge slong 'di /	
gnas mal bsrung ba'i phyir de lta bur byed pa la ltung ba med do //	
de lta bas na /	
rjes su gnang ste /	
gnas mal bsrung ba'i phyir rim gcig pa'i mchil lham bcang bar bya'o //	
rim gnyis pa ma yin /	
rim gsum pa ma yin /	
gal te rdol bar gyur na /	
lhan pas btab ste bcang bar bya'o //	
bcom ldan 'das kyis rim gcig pa'i mchil lham bcang bar bya'o //	
zhes gsungs pa dang /	
bsod snyoms pa gzhan zhig la khyim bdag cig dad par gyur to //	
de nang par sngar langs te mchil lham med par mnyan yod du bsod snyoms la zhugs so //	
de mchil lham med pa khyim bdag des mthong ngo //	
mthong nas smras pa /	
'phags pa la mchil lham ma mchis sam /	
tshur spyon /	
lham mkhan gyi drung du bzhud /	
mchil lham zhig 'bul du stsal to //	
de lham mkhan gyi drung du song nas /	
des lham mkhan la smras pa /	
kye nang rje /	
'phags pa 'di la mchil lham zhig phul cig ces bsgos nas song ngo //	
de'i @5a *//	
tshe dge slong rnams dang /	
shi ba rnams dang gnyis kyi phyir mchil lham rim pa gcig pa dag byas so //	
dge slong de yang dang yang du lham mkhan gyi drung du song yang ma byin no //	
dus gzhan zhig na /	
khyim bdag des yang dge slong mchil lham med pa mthong ngo //	
mthong nas kyang smras pa /	
'phags pa /	
khyod la lham mkhan gyi mchil lham ma phul lam /	
khyim bdag /	
lham mkhan la bden par smra ba dkon pa khyod kyis ma thos sam /	
yang dang yang du song yang ma byin no //	
des smras pa /	
'phags pa tshur spyon /	
khyim du bzhud /	
des de khyim du khrid nas kha zas bsod pas tshim par byas te /	
rim pa mang po can gyi mchil lham zhig byin no //	
dge slong gis smras pa /	
khyim bdag /	
bcom ldan 'das kyis rjes su ma gnang ngo //	
des 'phags pa bsnams te /	
bzhud la /	
rim gcig pa'i mchil lham mdzod la gsol cig /	
des de khyer te gnas khang du song nas des	
de dang gri blangs te shing drung du 'dug nas	
dral bar brtsams so //	
bcom ldan 'das kyang phyogs der byon nas /	
dge slong ci byed /	
bcom ldan 'das kyis rim pa mang po can gyi mchil lham bkag na /	
bdag la rim pa mang po can 'di lta bu grub ste /	
rim gcig par bgyis la bcang bar bgyi'o //	
de nas bcom ldan 'das 'di snyam du ae ma'o //	
nga'i nyan thos rnams la bram ze dang khyim bdag	
dad pa can dag gis rim pa mang po'i mchil	
lham ster ba lta snyam du dgongs nas /	
de lta bas na /	
rjes su gnang ste /	
mchil lham rim @5b pa mang po can khyim pa'i dman ma yin phan chad pa bcang bar bya'o //	
tshe dang ldan pa nye bar 'khor gyis zhus te zhes bya ba'i bar du ste /	
btsun pa /	
bcom ldan 'das kyis mchil lham rim pa mang po	
can khyim pa'i dman ma yin phan chad bcang bar	
bya'o // zhes gsungs na /	
btsun pa /	
ji tsam gyis na /	
khyim pa'i dman ma lags par brjod par bgyi /	
nye bar 'khor /	
tha na /	
gom pa bdun nam brgyad bgos par gyur na yang yin no //	
gleng gzhi ni /	
yangs pa can no //	
de'i tshe yangs pa can na 'di lta bu'i mchil lham dag byed de /	
'di lta ste /	
khrig khrig /	
tshig tshig chem chem zhes zer ba lug ru 'am /	
byang chub kyi shing gi lo ma lta bu khra bo /	
karsha pa na lnga ri ba dag byed do //	
drug sde dag gis mchil lham dag gyon pa zhig	
mthong nas de dag gis rting pa rkang pa'i mthe	
bos mnan nas ltag pa nas phul te /	
khyod kyis sbyin pa 'di phul bas sems kyi rgyan dang /	
sems kyi yo byad dang /	
rnal 'byor gyi tshogs dang /	
don gyi mchog sangs rgyas nyid thob par gyur cig ces byas nas blangs pa dang /	
phyogs kun tu 'phags pa dag ni /	
lham de lta bus 'phrog go /	
zhes sgra grag go //	
rgan mo zhig gis mag pa zhig 'ongs pa dang	
de la des mchil lham zhig byin nas 'phags pa	
dag mchil lham 'phrog gi /	
ji nas kyang 'phrog par mi 'gyur bar bag yod par gyis shig ces bsgo'o //	
bsod snyoms pa zhig bsod snyoms kyi phyir zhugs pa /	
des mthong nas de khyim zhig tu zhugs so //	
de yang de nyid du zhugs pa @6a *//	
dang; de khyim de nas byung nas khyim gzhan zhig tu zhugs so //	
bsod snyoms pas kyang de nyid du zhugs pa dang /	
des smras pa /	
'phags pa /	
khyod don ci'i phyir kho bo'i rjes bzhin rjes bzhin du 'brang /	
ci /	
mchil lham 'di 'phrog par bzhed mod /	
bzhin bzang /	
khyod kyi mchil lham kho bo mi 'phrog ste /	
'on kyang kho bo bsod snyoms kyi phyir zhugs so //	
des smras pa; 'phags pa /	
'phrog kyang rung /	
mi 'phrog kyang rung ste /	
'on kyang phyogs kun tu 'phags pa khyed cag mchil lham 'phrog go zhes sgra grags so //	
zhes pa'i skabs de /	
bcom ldan 'das la dge slong rnams kyis gsol pa dang /	
de nas bcom ldan 'das 'di snyam du dgongs te /	
nyes dmigs gang ci byung ba de ni /	
dge slong dag mchil lham khrig khrig ces bya ba nas /	
de lta bas na /	
dge slong gis mchil lham khrig khrig zer ba bcang bar mi bya'o //	
zhes bya ba'i bar rgyas par sbyar ro //	
de lta bu bcang bar mi bya'o //	
dge slong gis de lta bu'i mchil lham bcangs na /	
'gal tshabs can du 'gyur ro //	
gleng gzhi ni /	
mnyan yod na'o //	
de'i tshe dge slong rnams mchil lham gyis rkang pa'i bol la rma byung ba /	
bram ze dang khyim bdag rnams kyis mthong nas khyed	
cag gis zhabs kyi bol ci zhig gis rma byung	
bar gyur / mchil lham gyis so //	
ci /	
khyed cag gis bsegs su bcings nas ma bcings sam /	
bcom ldan 'das kyis rjes su ma gnang ngo //	
zhes pa'i skabs de /	
bcom ldan 'das @6b la dge slong rnams kyis gsol pa dang /	
bcom ldan 'das kyis bka' stsal pa /	
de lta bas na /	
rjes su gnang ste /	
bsegs su bcings nas bcang bar bya'o //	
dge slong rnams bya rgod phung po'i ri la 'dzeg pa na; rkang pa'i mthe bor rma byung ngo //	
de dag bram ze dang khyim bdag gis mthong nas smras pa /	
khyed cag gi zhabs kyi mthe bong ci zhig gis rma byung /	
bya rgod kyi phung po'i ri la 'dzeg pa na'o //	
ci /	
khyed cag gis mchil lham gyi rtse mo spu gu can ma bcangs sam /	
bcom ldan 'das kyis rjes su ma gnang ngo //	
zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
de lta bas na /	
rjes su gnang ste /	
dge slong gis mchil lham gyi rtse mo spu gu can bcang bar bya'o //	
dge slong rnams bya rgod phung po'i ri las babs pa na /	
rkang pa'i rting pa rma byung ba /	
bram ze dang /	
khyim bdag rnams kyis mthong nas smras pa /	
'phags pa /	
khyed cag rnams kyi zhabs kyi rting pa ci zhig gis rma byung /	
bya rgod kyi phung po'i ri las babs pa na'o //	
ci /	
khyed cag gis mchil lham gyi rting pa sbu gu can ma bcangs sam /	
bcom ldan 'das kyis rjes su ma gnang ngo //	
zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
de lta bas na /	
rjes su gnang ste /	
dge slong gis mchil lham gyi rting pa spu gu can bcang bar bya'o //	
sdom la /	
mgul chad dang /	
ni yu thung lham //	
kha khrod dag tu sgrog gu can //	
dom gyi pags pa @7a *//	
gnang ba dang //	
smyung bu 'breng bu chu gri'o //	
gleng gzhi ni /	
mnyan yod na'o //	
dge slong rnams rtsva'i myu gus rkang pa rma byung ba dag /	
bram ze dang khyim bdag rnams kyis mthong nas; smras pa /	
'phags pa dag /	
khyed cag gi zhabs ci zhig gis rma byung /	
rtsva'i myu gus so //	
ci /	
khyed cag gis lham mgul chad ma bcangs sam /	
bcom ldan 'das kyis rjes su ma gnang ngo; ;zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
de lta bas na /	
rjes su gnang ste /	
lham mgul chad bcang bar bya'o //	
gang gi tshe rtsva'i myu gu cher skyes pa de'i	
tshe dge slong rnams kyi rkang pa de bas kyang	
rma cher byung ba /	
bram ze dang khyim bdag rnams kyis mthong nas smras pa /	
khyed cag gi zhabs ci zhig gis rma byung /	
de rnams kyis smras pa /	
rtsva'i myu gu dag cher skyes pas bdag cag gi rkang pa de bas kyang rma cher byung ngo //	
'phags pa rnams /	
ci /	
khyed cag gis lham yu thung ma bcangs sam /	
bcom ldan 'das kyis rjes su ma gnang ngo //	
zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
de lta bas na /	
rjes su gnang ste /	
lham yu thung bcang bar bya'o //	
gang gi tshe skyes bu gti mug 'phags skyes pos	
ser skya na gnas pa'i sh'akya rnams kha btag pa	
na / de dag las kha cig nub phyogs su dong pa nas /	
kha cig bal @7b yul gyi bar du dong ngo //	
mnyan yod pa'i don mthun dag zong thogs te bal yul du lhags pa dang /	
de dag gis de rnams mthong nas smras pa /	
shes ldan dag /	
khyed cag gang nas da 'dir lhags /	
de rnams kyis smras pa /	
mnyan yod nas so //	
bdag cag gi gnyen 'phags pa kun dga' bo yod na /	
lan 'ga' yang 'phags pa kun dga' bo 'dir 'ongs te bdag cag la gtam ma dris so //	
de rnams kyis smras pa; bdag cag gis /	
'phags pa kun dga' bo'i drung du song la sbran par bgyi'o //	
de rnams kyis zong rnams bsgyur ba'i zong dag khyer te mnyan yod du lhags nas /	
de rnams kyis 'phags pa kun dga' bo la smras pa /	
'phags pa kun dga' bo /	
khyod kyi gnyen bal yul na mchis te /	
de dag khyed mthong bar 'tshal lo //	
tshe dang ldan pa kun dga' bo ni gnyen la gdung ba yin pas /	
de gnyen dag blta ba'i phyir bal yul du song ba las /	
de lhags pas lag pa dang /	
rkang pa ser ga byung ba dang /	
de la dge slong rnams kyis smras pa /	
tshe dang ldan pa kun dga' bo /	
padma'i 'dab ma ral ba bzhin du khyod kyi lag	
pa dang rkang pa ci zhig gis ser ga byung	
bar gyur / de smras pa /	
lhags pas so //	
khyod kyi gnyen dag ni /	
lham sgro gu can ci ste 'chang /	
khyod ci'i phyir mi 'chang /	
bcom ldan 'das kyis rjes su ma gnang ngo //	
zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
de lta bas na /	
rjes su gnang ste /	
yul kha ba can rnams su lham sgrog gu can bcang bar @8a *//	
bya'o; ;sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
bcom ldan 'das kyis yul kha ba can rnams lham sgrog gu can bcang bar bya'o //	
zhes gsungs pa gang lags pa /	
btsun pa /	
ji tsam gyis yul kha ba can du brjod par bgyi /	
nye bar 'khor /	
gang na snod du chu 'khyag pa yin no //	
dge slong gzhan zhig la rngon pa zhig dad par gyur nas /	
rngon pa des dom lpags shig rnyed pa dge slong de la phul ba dang /	
des ma blangs so //	
des dge slong de'i phyi bzhin 'brang zhing smras pa /	
'phags pa /	
bdag gis dom lpags rnyed pa khyod la 'bul gyi /	
bzhes shig /	
dge slong des ma blangs so //	
bcom ldan 'das kyang phyogs der gshegs te /	
sangs rgyas bcom ldan 'das rnams ni /	
mkhyen bzhin du rmed pa yin pas /	
mkhyen bzhin du rmed de /	
sangs rgyas bcom ldan 'das kyis tshe dang ldan pa kun dga' bo la rmed pa /	
kun dga' bo //	
dge slong 'o na'i phyi bzhin du rngon pa pha bi ci ste 'brang /	
btsun pa /	
rngon pa des dom lpags shig rnyed nas /	
des dge slong 'o ni la stsal pa las /	
dge slong gis de ma blangs pa dang /	
rngon pa de dge slong 'o na'i phyi bzhin mchi'o //	
bcom ldan 'das kyis bka' stsal pa /	
kun dga' bo /	
rngon pa dad pa can ni /	
dkon te /	
gal te brgya'am stong zhig dang 'phrad na /	
thams cad gsod pa yin pas na /	
de bas na gal te rngon pas dom lpags byin na blang bar bya'o //	
blang nas dri gtsang khang gi sgo'am /	
rkang pa'i 'og tu gding bar bya ste /	
dom lpags @8b thams cad ni /	
mig la phan no //	
dge slong gzhan zhig gi mchil lham ral nas /	
de lham ral nas /	
de lham mkhan gyi drung du song ste son nas /	
smras pa /	
bzhin bzang /	
bdag gi mchil lham ral pa brgyus te; bdag la byin cig /	
lham mkhan gyis bsam pa /	
sh'akya'i sras kyi dge slong rnams ni /	
rngan pa med par tshol gyi /	
yun ring du bsgyangs pa dang /	
rang gi blo slar log par 'gyur ro //	
snyam nas /	
'phags pa; bdag /	
brel gyi /	
sang spyon cig /	
dge slong de yang dang yang du lham mkhan de'i drung du song yang des bsgyangs pa dang /	
de mdza' bshes dge slong rnams kyis mthong nas de la smras pa /	
tshe dang ldan pa /	
ci /	
de na khyod kyi zas sbyor ba'i khyim yod dam /	
'on te gnyen gyi khyim yod /	
des smras pa /	
de na bdag gi zas sbyor ba'i khyim yang med /	
gnyen gyi khyim yang med mod kyi /	
bdag gi mchil lham ral nas /	
bdag gis de la brgyus te byin cig ces smras na /	
des bsgyangs so //	
des smras pa /	
'phags pa /	
lham mkhan la bden par smra ba dkon par khyod kyis ma thos sam /	
'on kyang bdag gis shes kyi /	
gal te bcom ldan 'das kyis rjes su gnang na /	
bdag gis de la brgyus te khyod la sbyin no zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong gang zhig shes pa yod na /	
des gang du gzhan gyis mthong na mi dad par	
mi 'gyur ba dben pa'i phyogs su 'dug ste brgyu	
bar bya'o // de de'i drung du song ste smras pa /	
bcom ldan 'das kyis rjes su gnang gi /	
@9a *// rgyus shig /	
des smras pa /	
ci /	
'di de bzhin du brgyur rung snyam mam /	
de la re zhig smyung bu dang dra gri dang /	
'breng bu yang dgos so //	
zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong gang zhig shes pa yod na /	
des smyung bu dang 'breng bu ni /	
bcang bar bya'o //	
dra gri ni /	
bcang bar mi bya'o; ;ko lpags kyi gzhi rdzogs so ////	
sman gyi gzhi'i bsdus pa'i sdom la /	
sman dag dang ni sde can dang //	
rgyal po'i khab dang 'od ma'i tshal //	
shing mkhan aid tsa nang ga la //	
kampi la dang sngon rgyal po'i //	
gzhon nu 'phel dang nad pa dang //	
gtam du gyur dang sder bsdus pa'o //	
sdom la /	
sman ni rjes su gnang ba dang //	
tshil dang g-yan pa mig sman dang //	
smyon pa dang ni pi linda //	
nam gru dang ni skyur khu'o; ;sangs rgyas bcom ldan 'das rgyal bu rgyal byed kyi tshal /	
mgon med zas sbyin gyi kun dga' ra ba na bzhugs so //	
de'i tshe dge slong rnams ston ka'i nad kyis thebs te /	
de rnams ston ka'i nad kyis btab pas skya bo seng seng por gyur cing /	
rid pa dang /	
nyam chung ba dang /	
na bas nyams dmas par gyur to //	
sangs rgyas bcom ldan 'das rnams ni /	
mkhyen bzhin rmed pa ste /	
sangs rgyas bcom ldan 'das kyis tshe dang ldan pa kun dga' bo la rmed pa /	
kun dga' bo /	
ci'i phyir da ltar dge slong 'di rnams skya bo seng seng por gyur cing /	
rid pa dang /	
nyam chung ba dang /	
na bas nyams dmas par gyur /	
tshe dang ldan @9b pa kun dga' bos gsol pa /	
btsun pa /	
dge slong 'di rnams ston ka'i bro nad kyis btab ste /	
'di rnams ston ka'i bro nad kyis btab pas /	
skya bo seng seng por gyur cing /	
rid pa dang /	
nyam chung ba dang /	
bro 'tshal bas nyams dmas par gyur to //	
bcom ldan 'das kyis bka' stsal pa /	
kun dga' bo /	
de lta bas na rjes su gnang ste /	
dge slong gis sman so sor bsten par bya'o //	
bcom ldan 'das kyis dge slong gis sman so sor bsten par bya'o //	
zhes gsungs pa dang /	
de rnams dus su za ba yin pas dus su sten par byed kyi /	
dus las yol bar sten par mi byed pas /	
de rnams skya bo seng seng por gyur cing /	
rid pa dang /	
nyam chung ba dang /	
na bas nyams dmas par gyur to //	
sangs rgyas bcom ldan 'das rnams ni /	
mkhyen bzhin du rmed pa yin pas /	
sangs rgyas bcom ldan 'das kyis tshe dang ldan pa kun dga' bo la rmed pa /	
kun dga' bo /	
ngas dge slong gis sman so sor bsten par bya'o //	
zhes bka' stsal na /	
'on kyang da ltar dge slong 'di rnams skya bo seng seng por gyur cing /	
rid pa dang /	
nyam chung ba dang /	
na bas nyams dmas par gyur tam /	
tshe dang ldan pa kun dga' bos gsol pa /	
btsun pa /	
bcom ldan 'das kyis dge slong gis sman so sor bsten par bya'o //	
zhes gsungs pa /	
'di dag dus su 'tshal ba lags pas dus su sten par bgyid kyi /	
dus las yol bar mi sten te /	
de'i slad du skya bo seng seng por gyur cing /	
rid pa dang /	
nyam chung ba dang /	
bro @10a *//	
'tshal bas nyams dmas par gyur lags so //	
kun dga' bo /	
de lta bas na /	
rjes su gnang ste /	
dge slong rnams kyis sman rnam pa bzhi po /	
dus su rung ba dang /	
thun tshod du rung ba dang /	
zhag bdun pa dang /	
'tsho ba'i bar du bcang ba so sor bsten par bya'o //	
de la dus su rung ba ni /	
lde gu dang /	
'bras can dang /	
zan dron dang /	
sha dang /	
snum khur ro //	
thun tshod du rung ba ni /	
btung ba rnam pa brgyad po /	
shing tog tso tsa'i btung ba dang /	
chu shing gi 'bras bu'i btung ba dang /	
rgya shug gi btung ba dang /	
aa shvangtha'i btung ba dang /	
au dum ba ra'i btung ba dang /	
ba ru sha ka'i btung ba dang /	
rgun 'brum gyi btung ba dang /	
'bra go'i btung ba dang /	
bar sdom la /	
tso tsa chu shing rgya shug dang //	
aa shvad au dum ba ra dang //	
pa ru sha ka rgun 'brum dang //	
brgyad pa yang ni 'bra go yin //	
zhag bdun pa ni /	
mar dkar dang /	
til mar dang /	
bu ram gyi dbu pa dang /	
sbrang rtsi dang /	
sha kha ra'o //	
'tsho ba'i bar du bcang ba ni /	
rtsa ba'i sman dang /	
sdong bu'i sman dang /	
lo ma'i sman dang /	
me tog gi sman dang /	
'bras bu'i sman dang /	
trang chu lnga dang /	
thal ba lnga dang /	
lan tshva lnga dang /	
bska ba lnga'o //	
de la /	
rtsa ba'i sman ni /	
gla sgang dang /	
shu dag dang /	
yung nga dang /	
sge'u gsher dang /	
bong nga dkar po dang /	
gzhan yang /	
rtsa ba'i sman gyi nang du gtogs pa /	
zas kyi don du mi 'gyur ba gang yin pa'o //	
sdong bu'i sman ni /	
tsandan dang /	
dbyi mo dang /	
shug pa dang /	
thang shing dang /	
sle tres dang /	
skyer pa dang /	
gzhan yang /	
sdong bu'i sman gyi nang du gtogs pa zas kyi @10b don du mi 'gyur ba gang yin pa'o //	
lo ma'i sman ni /	
pa to la'i lo ma dang /	
ba sha ka'i lo ma dang /	
nim pa'i lo ma dang /	
ko sha ta ka'i lo ma dang /	
sapta pa rna'i lo ma dang /	
gzhan yang lo ma'i sman gyi nang du gtogs pa;	
zas kyi don du mi 'gyur ba gang yin pa'o	
// me tog gi sman ni /	
me tog lnga po /	
ba sha ka'i me tog dang /	
nim pa'i me tog dang /	
dha ka'i me tog dang /	
sha ta'i me tog dang /	
padma ke sa ra'i me tog dang /	
gzhan yang /	
me tog gi sman gyi nang du gtogs pa /	
zas kyi don du mi 'gyur ba gang yin pa'o //	
'bras bu'i sman ni /	
aa ru ra dang /	
skyu ru ra dang /	
ba ru ra dang /	
na le sham dang /	
pi pi ling dang /	
gzhan yang 'bras bu'i sman gyi nang du gtogs pa /	
zas kyi don du mi 'gyur ba gang yin pa'o //	
trang chu lnga ni /	
shing kun dang /	
sra rtsi dang /	
rgya skegs dang /	
spra tshil dang /	
drod sman no //	
de la /	
shing kun ni /	
shing kun gyi shing gi trang chu'o //	
sra rtsi ni /	
shing s'a la'i trang chu'o //	
rgya skegs ni //	
rgya skegs so //	
spra tshil ni /	
spra tshil lo //	
drod sman ni /	
de dag las gzhan pa'i shing rnams kyi trang chu'o //	
thal ba lnga gang zhe na /	
nas kyi thal pa dang /	
nas kyi phub ma'i thal ba dang /	
shing sa rdzi ka'i thal ba dang /	
til gyi thal ba dang /	
shing 'ba' shi ka'i thal ba'o //	
lan tshva lnga gang zhe na /	
rgyam tshva dang /	
lan tshva smug po dang /	
kha ru tshva dang /	
lan tshva dang /	
rgya mtsho'i lan tshva'o //	
bska ba lnga gang zhe na /	
aa mra'i bska ba dang /	
nim pa'i bska ba dang /	
'dzam bu'i bska ba dang /	
shi ri sha'i bska ba dang /	
ko sham pa'i bska ba'o //	
de la /	
dus su @11a *//	
rung ba gang yin pa dang /	
thun tshod du rung ba gang yin pa dang /	
zhag bdun pa gang yin pa dang /	
'tsho ba'i bar du bcang ba gang yin pa de /	
dus su rung ba dang 'dres par gyur na /	
dus su spyad par bya'i //	
dus ma yin par longs spyad par mi bya'o //	
dus su rung ba gang yin pa dang /	
thun tshod du rung ba gang yin pa dang /	
zhag bdun pa gang yin pa dang /	
'tsho ba'i bar du bcang ba gang yin pa de /	
gal te thun tshod du rung ba dang 'dres par gyur na /	
thun tshod la yongs su spyad par bya'i /	
thun tshod las 'das par spyad par mi bya'o //	
zhag bdun pa gang yin pa dang /	
'tsho ba'i bar du bcang ba gang yin pa de /	
zhag bdun pa dang 'dres par gyur na /	
zhag bdun du spyad par bya'i /	
zhag bdun las 'das par spyad par mi bya'o //	
'tsho ba'i bar du bcang ba ni /	
'tsho ba'i bar du bcang bar byin gyis brlabs nas yongs su spyad par bya'o //	
byin gyis brlab pa ni /	
'di ltar bya ste /	
zan ma zos pa'i mdun du lag pa gnyis bkrus nas byin len byas te /	
dge slong zhig gi 'dun du 'dug nas /	
'di skad ces brjod par bya'o //	
tshe dang ldan pa dgongs su gsol /	
bdag ming 'di zhes pa'i sman 'di /	
bdag dang tshangs pa mtshungs par spyod pa rnams kyi	
don du 'tsho ba'i bar du bcang bar byin gyis	
brlab po // de bzhin du lan gnyis lan gsum du brjod do //	
'tsho ba'i bar du bcang bar byin gyis brlab pa	
ji lta ba de bzhin du thun tshod du rung	
ba @11b dang / zhag bdun pa yang byin gyis brlab par bya'o //	
gleng gzhi ni /	
mnyan yod na'o //	
de nas dge slong gzhan zhig rlung nad kyis thebs nas sman pa'i drung du song ste /	
bzhin bzang /	
kho bo 'di 'dra ba'i nad kyis btab na /	
sman ston cig /	
des smras pa /	
'phags pa /	
tshil sten cig dang /	
khyod sos par 'gyur ro //	
dge slong gis smras pa /	
bzhin bzang /	
ci /	
kho bo 'dre yin nam /	
sman pas smras pa /	
dge slong khyod kyi sman 'di yin te /	
gzhan gyis ni sos par mi nus so //	
zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
gal te sman pa na re /	
dge slong khyod kyi sman 'di yin te /	
gzhan gyis ni sos par mi nus so //	
zhes smras na /	
tshil bsten par bya'o //	
dge slong dag gis ma shes nas sman pa la dris pa dang /	
des smras pa /	
'phags pa /	
khyed cag gi ston pa thams cad mkhyen pa yin gyi /	
de kho na'i drung du bzhud la zhus shig /	
skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
tshil lnga so sor bstan par bya ste /	
lnga gang zhe na /	
nya tshil dang /	
sbal pa dkar po'i tshil dang /	
chu srin byis pa gsod kyi tshil dang /	
dom tshil dang /	
phag gi tshil lo //	
tshil 'di lnga dus ma yin par btsos pa dang /	
dus ma yin par btsags pa dang /	
dus ma yin par byin len byas pa dang /	
dus ma yin par byin gyis brlabs na /	
longs spyad par mi bya'o //	
@12a *// dus su btsos la dus ma yin par btsags /	
dus ma yin par byin len byas /	
dus ma yin par byin gyis brlabs na /	
longs spyad par mi bya'o //	
dus su btsos /	
dus su btsags la /	
dus ma yin par byin len byas /	
dus ma yin par byin gyis brlabs na /	
spyad par mi bya'o //	
dus su btsos /	
dus su btsags /	
dus su byin len byas la /	
dus ma yin par byin gyis brlabs nas spyad par mi bya'o //	
dus su btsos /	
dus su btsags /	
dus su byin len byas /	
dus su byin gyis brlabs na /	
til mar la spyod pa bzhin du zhag bdun du spyad par bya'o //	
de nas dge slong des tshil longs spyad nas sos par gyur to //	
de sos par gyur pa dang /	
de tshil gyi lhag ma dag bor ro //	
ji tsam na dge slong gzhan zhig de 'dra ba'i nad kyis thebs nas /	
de yang sman pa'i drung du song nas smras pa /	
bzhin bzang /	
kho bo la 'di 'dra ba'i nad kyis btab kyi sman ston cig /	
des de la yang tshil bstan pa dang /	
de dge slong de'i drung du song nas smras pa /	
tshe dang ldan pa /	
khyod kyis tshil spyad pa /	
kho bo la yang sman pas bstan na /	
tshil lhag pa lta cung zad kyang yod dam /	
des smras pa /	
bdog bdog pa las bdag gis de bor ro //	
ma legs pa zhig byas so //	
zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong gis tshil longs spyad pa'i lhag ma bor bar mi bya ste /	
'on kyang bcang bar bya'o //	
ngas dge slong tshil 'chang ba'i kun tu spyod pa'i chos bca' bar bya ste /	
@12b tshal 'chang ba'i dge slong gis tshil spyad pa'i lhag ma dge slong gzhan la sbyin par bya'o //	
gal te ma byin na sman khang du gzhag par bya ste /	
su 'dod pa des blang bar bya'o //	
tshil 'chang ba'i dge slong gis kun tu spyod pa'i	
chos ji ltar bcas pa yang dag par blangs nas	
'jug par mi byed na 'gal tshabs can du 'gyur	
ro // bcom ldan 'das mnyan yod na bzhugs so //	
de'i tshe dge slong gzhan zhig g-yan pa'i nad kyis thebs nas de sman pa'i drung du song ste /	
bzhin bzang /	
kho bo g-yan pa'i nad kyis thebs kyi sman ston cig /	
des smras pa /	
'phags pa /	
bska ba sten cig dang khyod sos par 'gyur ro //	
bzhin bzang /	
ci kho bo 'dod pa la spyod pa yin nam /	
des smras pa /	
dge slong khyod kyi sman 'di yin te /	
gzhan gyis ni sos par mi nus so zhes pa'i skabs de /	
bcom ldan 'das la dge slong rnams kyis gsol pa	
dang zhes bya ba nas gong ma bzhin du ste	
/ khyod kyi ston pa ni thams cad mkhyen pa	
yin pas de kho nas mkhyen par 'gyur ro zhes	
pa'i skabs de; bcom ldan 'das la dge slong rnams	
kyis gsol pa dang /	
bcom ldan 'das kyis bka' stsal pa /	
bska ba ni lnga ste /	
aa mra'i bska ba zhes bya ba nas /	
gong ma bzhin du'o //	
dge slong des bska ba dag lde gur byas te lus la byugs pa las rma mched nas /	
bcom ldan 'das kyis bka' stsal pa /	
phye ma bya'o //	
dge slong dag gis rlon pa la btab pas ri lur gyur pa dang /	
@13a *// bcom ldan 'das kyis bka' stsal pa /	
bskam par bya'o //	
de dag gis nyi ma la bskams pa dang /	
mthu nyams par gyur nas /	
bcom ldan 'das kyis bka' stsal pa /	
nyi ma la bskam par mi bya'o //	
de dag gis grib ma la bskams pa dang /	
'on kyang rul par gyur nas /	
bcom ldan 'das kyis bka' stsal pa /	
nyi ma'i grib mar bskam par bya'o; ;dge slong gis	
bska bas lus byugs nas bkrus te bska ba'i bya	
ba mi byed do //	
bcom ldan 'das kyis bka' stsal pa /	
lag pas ji tsam chog gi bar du dril nas khrus bya'o //	
bkrus nas slar yang bska bas bskus nas bkrus na /	
bska ba'i bya ba byed par 'gyur ro //	
dge slong des bska bas bskus pa dang nad zhi bar gyur to //	
des bska ba'i lhag ma bor ro //	
ji tsam na /	
dge slong gzhan zhig de 'dra ba'i nad kyis thebs	
nas de yang sman pa'i drung du song ste zhes	
bya ba nas gong ma bzhin du ste /	
kho bos de ni bor ro //	
ma legs pa zhig byas so //	
zhes pa'i skabs de; bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
ngas bska ba 'chang ba'i dge slong gi kun tu spyod pa'i chos bca' bar bya ste /	
bska ba 'chang ba'i dge slong gis /	
bska ba spyad pa'i lhag ma dge slong su slong ba de la sbyin par bya'o //	
gal te ma byin na /	
sman khang du gzhag par bya'o //	
bska ba 'chang ba'i dge slong gis kun tu spyod	
@13b pa'i chos ji ltar bcas pa yang dag par	
blangs te 'jug par mi byed na /	
'gal tshabs can du 'gyur ro //	
gleng gzhi ni /	
mnyan yod na'o //	
de'i tshe dge slong gzhan zhig mig nad kyis thebs nas; de sman pa'i drung du song ste /	
bzhin bzang /	
kho bo mig nad kyis thebs par gyur na /	
kho bo la sman ston cig /	
des smras pa /	
'phags pa /	
mig sman so sor sten cig dang /	
khyod sos par 'gyur ro //	
bzhin bzang /	
ci /	
kho bo 'dod pa la longs spyod dam /	
'phags pa /	
khyod kyi sman 'di yin te /	
gzhan gyis ni /	
sos par mi nus so //	
zhes bya ba'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
gal te sman pa na re /	
sman 'di yin te /	
gzhan gyis ni sos par mi nus so zhes zer na /	
mig sman bsten par bya'o //	
dge slong dag gis mig sman gang bsten par bya ma shes nas /	
de dag gis sman pa la dris pa dang /	
des smras pa /	
'phags pa /	
khyod kyi ston pa thams cad mkhyen pa yin gyi zhes bya ba'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
mig sman ni /	
lnga ste /	
me tog gi mig sman dang /	
khu ba'i mig sman dang /	
phye ma'i mig sman dang /	
ri lu'i mig sman dang /	
btsag yug rnams kyi mig sman no //	
de nas dge slong des mig sman de bsten nas sos par gyur to //	
des mig sman gyi lhag ma gar bab bab tu bzhag @14a *//	
pa las /	
de chud zos par gyur to //	
ji tsam na /	
dge slong gzhan zhig mig nad kyis thebs nas /	
des kyang sman pa la dris pa dang /	
des de la yang mig sman de nyid bstan to //	
de dge slong de'i drung du song nas /	
tshe dang ldan pa /	
kho bo yang mig nad kyis btab par gyur na /	
khyod la mig sman gyi lhag ma cung zad yod dam /	
de btsal bar brtsams pa las /	
ma rnyed nas /	
des smras pa /	
tshe dang ldan pa mig sman de bdog bdog ste /	
bzhag pa las de stor to //	
zhes zer ba'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong gis mig sman gar bab bab tu gzhag par mi bya'o //	
ngas mig sman 'chang ba'i dge slong gis kun tu spyod pa'i chos bca' bar bya ste /	
mig sman 'chang ba'i dge slong gis mig sman rnams so sor phye la gzhag par bya ste /	
me tog gi mig sman ni /	
snod kyi nang du'o //	
khu ba'i mig sman ni /	
gab tshe'i nang du'o //	
phye ma'i mig sman ni /	
dong bu'i nang du'o //	
ri lu'i mig sman dang btsag yug rnams kyi mig sman ni /	
sgye'u 'am; thun por skud pas bcing la /	
zung nga la gdags par bya'o //	
mig sman 'chang ba'i dge slong gis kun tu spyod	
pa'i chos ji ltar bcas pa bzhin yang dag par	
blangs nas 'jug par mi byed na /	
'gal tshabs can du 'gyur ro //	
gleng gzhi ni /	
mnyan yod na'o //	
de'i tshe tshe dang ldan pa bye ma skyes sems 'khrugs te smyos par gyur nas de /	
de dang de dag tu 'phyan pa /	
ji tsam na /	
bram ze dang khyim bdag @14b dag gis mthong ste /	
de dag gis smras pa /	
shes ldan dag /	
'di su'i bu zhig yin /	
gzhan dag gis smras pa /	
khyim bdag che ge mo zhig gi'o //	
de dag gis smras pa /	
sh'akya'i sras kyi dge sbyong mgon med pa rnams kyi nang du rab tu ma byung na /	
'di gnyen rnams kyis gso bar 'gyur pa zhig ces pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong dag /	
de lta bas na /	
dge slong bye ma skyes kyi dpyad sman pa la dris la byos shig /	
sman pa'i drung du dong nas /	
bzhin bzang /	
dge slong zhig 'di 'dra ba'i nad kyis thebs kyi /	
de'i sman ston cig /	
des smras pa /	
'phags pa dang /	
sha rjen 'tshal du gsol cig /	
des sos par 'gyur ro //	
bzhin bzang /	
de ci /	
'dre yin nam /	
'phags pa /	
de'i sman 'di lags te /	
gzhan gyis ni /	
sos par mi nus so //	
zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
gal te sman pa na re de'i sman 'di yin te /	
gzhan gyis ni sos par mi nus so zer na /	
sha rjen pa sbyin par bya'o //	
dge slong dag gis de bzhin du byin pa dang /	
de zar ma btub bo //	
bcom ldan 'das kyis bka' stsal pa /	
mig ras kyis bkab la sbyin par bya'o //	
de dag gis byin te byin ma thag tu ras phye ba dang /	
des lag pa la reg pa mthong nas /	
de zhe log pas skyugs so //	
bcom ldan 'das kyis bka' stsal pa /	
mod la ras dbye bar mi byas te /	
de lta mod @15a *//	
kyi; bca' ba bzang ba gtsang zhing bsod pa dag	
mdun du bzhag nas gang gi tshe lag pa bkrus	
pa de'i tshe de dbye bar bya'o //	
de sos par gyur pa dang /	
de de nyid la sred par gyur pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
gang gi tshe sos par gyur pa de'i tshe /	
bslab pa ji ltar bcas pa bzhin yang dag par blangs te 'jug par bya'o //	
longs spyod na /	
'gal tshabs can du 'gyur ro //	
gleng gzhi ni /	
rgyal po'i khab na'o //	
tshe dang ldan pa pi linda'i bu gang gi tshe	
rab tu byung ba de tshun chad rtag tu na	
pa dang / zug gzer mang por gyur pa dang /	
de la dge slong dag gis smras pa /	
gnas brtan /	
khyod kyi snyun gyi zo ji lta /	
des smras pa /	
tshe dang ldan pa dag /	
bdag rgyun du na ba dang; zug gzer mang pas theg pa'i skabs med do //	
gnas brtan /	
khyod sngon ci zhig 'chang bar byed /	
des smras pa /	
sman gyi mchan khug go /	
de ci'i phyir mi bcang /	
bcom ldan 'das kyis rjes su ma gnang ngo //	
zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong dang /	
de lta bas na /	
rjes su gnang ste; dge slong gis sman gyi mchan khug bcang bar bya'o //	
dge slong dag gis rtsa ba dang /	
me tog dang /	
sdong bu dang /	
'bras bu'i sman rags pa dag de'i nang du bcug pa dang /	
de dag rul nas /	
bcom @15b ldan 'das kyis bka' stsal pa /	
de dag sbam pa'am /	
bam por byas te zung nga la gdags par bya'o //	
de dag rul nas bcom ldan 'das kyis bka' stsal pa /	
dus dus su bskam par bya'o //	
de dag gis nyi ma la bskams pa dang /	
de dag mthu chung bar gyur nas /	
bcom ldan 'das kyis bka' stsal pa /	
nyi ma la bskam par mi bya'o //	
de dag gis grib ma la bskams pa dang /	
'on kyang rul par gyur nas /	
bcom ldan 'das kyis bka' stsal pa /	
grib ma la bskam par mi bya'o //	
de dag gis gting nas dong ba dang /	
char pa dang /	
rlung byung ste /	
ma bsdus nas bcom ldan 'das kyis bka' stsal pa /	
bsdu bar bya'o //	
bcom ldan 'das kyis bsdu bar bya'o //	
zhes gsungs pa dang /	
de dag gis sus bsdu ba ma shes nas /	
bcom ldan 'das kyis bka' stsal pa /	
khyim pas so //	
khyim pa med na /	
dge sbyong gis so //	
dge sbyong med na /	
dge slong nyid kyis bsdu bar bya'o //	
dge slong gis bsdus pa dang /	
'dres par gyur nas /	
'dres so //	
zhes ma zos pa dang /	
bcom ldan 'das kyis bka' stsal pa /	
so sor phye nas longs spyad par bya ste /	
de la 'gyod par mi bya'o //	
ngas /	
na ba dag la rjes su gnang ba gang yin	
pa de thams cad mi na ba'i gnas skabs na	
spyod par mi bya'o //	
spyod na /	
'gal tshabs can du 'gyur ro //	
gleng gzhi ni /	
mnyan yod na'o //	
tshe dang ldan pa nam gru gar yang som nyi za bas /	
de'i ming nam gru som nyi can nam gru som nyi can zhes bya bar grags so //	
de snga @16a *//	
dro sham thabs bgos /	
chos gos dang lhung bzed thogs nas mnyan yod du bsod snyoms la zhugs te /	
de rim gyis bu ram byed pa'i grong du phyin pa dang /	
ji tsam na /	
'bras phye dang; bu ram 'bru bar byed pa mthong nas /	
des smras pa /	
shes ldan dag /	
bu ram 'bras phye dang ma sbru zhig /	
'phags pa /	
spyi bar bgyid pa gzhan 'ga' mkhyen nam /	
kho bos spyi ba gzhan yang mi shes mod kyi;	
bdag cag dus ma yin par longs spyod dgos so	
// 'phags pa /	
dus su'am dus ma yin par gsol yang rung ste /	
de'i spyi pa ni /	
'di lags te /	
gzhan gyis ni mi 'bru'o //	
ji tsam dus gzhan zhig na /	
dge 'dun gyi bca' ba bu ram dag rnyed pa na /	
des ma zos so //	
de'i lhan cig gnas pa dang /	
nye gnas dag gis smras pa /	
slob dpon /	
dge 'dun gyi bca' ba bu ram zhig rnyed kyi /	
longs spyad du gsol /	
des smras pa /	
bzhin bzang /	
zas dang 'dres so //	
de de dag gis kyang longs ma spyad pa dang /	
de rnams la dge slong gzhan dag gis smras pa /	
tshe dang ldan pa dag /	
dge 'dun gyi bca' pa bu ram zhig rnyed na /	
ci ste longs ma spyad /	
de dag gis smras pa /	
mkhan po'i zhal nas 'di zas dang 'dres so //	
zhes gsung ngo //	
de rnams kyis kyang longs ma spyad do //	
'khor phal pho che dang /	
dge 'dun ril las kyang phal po ches longs ma spyad pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
zas kyis zas kyi bya ba mi byed pa ni /	
mi @16b rnyed pas 'byung khungs yongs su dag pas longs spyad par bya ste /	
'di la 'gyod par mi bya'o //	
gleng gzhi ni /	
mnyan yod na'o //	
tshe dang ldan pa nam gru snga dro sham thabs bgos /	
chos gos dang /	
lhung bzed thogs nas mnyan yod du bsod snyoms la zhugs te /	
rim gyis srang zhig tu phyin pa dang /	
des spos tshong zhig phye la reg nas bu ram	
la reg par byed pa mthong nas des smras pa	
/ bzhin bzang /	
phye la reg nas bu ram la reg par ma byed /	
dus ma yin par yang bdag cag gis longs spyad dgos so //	
des smras pa /	
'phags pa /	
bdag la yang dang yang du sug chab gtong ba su zhig mchis /	
dus gzhan zhig na; dge 'dun gyi bca' ba bu ram zhig rnyed pa dang /	
des longs ma spyad do //	
lhan cig gnas pa dang /	
nye gnas dag gis smras pa /	
slob dpon /	
dge 'dun gyi bca' ba bu ram dag rnyed na /	
ci ste mi gsol; des smras pa /	
bzhin bzang /	
'di zas dang 'dres so //	
de rnams kyis kyang longs ma spyad pa dang /	
de rnams la dge slong dag gis smras pa /	
tshe dang ldan pa dag /	
dge 'dun gyi bca' ba bu ram zhig rnyed na /	
ci ste mi za /	
de rnams kyis smras pa /	
mkhan po'i zhal nas 'di zas dang 'dres so zhes gsung ngo //	
de dag gis kyang longs ma spyad do //	
'khor phal po che de dang /	
dge 'dun ril las kyang phal ches longs ma spyad pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
zas kyis zas kyi bya ba mi byed pa mi rnyed kyi /	
khyim pas yongs su @17a *//	
dag pas longs spyad par bya ste /	
de la 'gyod par mi bya'o //	
gleng gzhi ni /	
mnyan yod na'o //	
tshe dang ldan pa sh'a ri'i bu rlung nad kyis thebs nas /	
tshe dang ldan pa mo'u 'gal gyi bu chen pos bsam pa /	
tshe dang ldan pa sh'a ri'i bu la /	
bdag rang gi blos rim gro ni /	
lan mang du byas mod kyi /	
lan 'ga' yang sman pa la ma dris kyi /	
ma la da ni sman pa la dri'o //	
snyam nas /	
de sman pa'i drung du song ste /	
bzhin bzang /	
tshe dang ldan pa sh'a ri'i bu 'di 'dra ba'i nad kyis thebs par gyur na /	
de'i sman ston cig /	
des smras pa /	
'phags pa /	
skyur khu'i nang du lan tshva stsal la gsol cig dang /	
sos par 'gyur ro //	
des skyur khu ni /	
rnyed na /	
lan tshva med nas /	
de lan tshva btsal bar brtsams pa dang /	
tshe dang ldan pa po linda'i bus smras pa /	
tshe dang ldan pa mo'u 'gal gyi bu /	
nga la lan tshva rva gang 'tsho ba'i bar du bcang bar byin gyis brlabs pa zhig yod kyi /	
gal te bcom ldan 'das kyis gnang na /	
sbyin no //	
zhes smras pa /	
tshe dang ldan pa sh'a ri'i bus thos nas des smras pa /	
tshe dang ldan pa mo'u 'gal gyi bu chen po /	
kho bo 'di snyam du sems te /	
'tsho ba'i bar du bcang ba dus su rung ba	
dang 'dres pa longs spyad par mi dbang ngo snyam	
mo // zhes pa'i skabs de /	
bcom ldan 'das la tshe dang ldan pa mo'u 'gal gyi bu chen pos gsol ba dang /	
bcom ldan 'das kyis bka' stsal pa /	
mo'u 'gal gyi bu /	
mi dbang ste /	
dus su rung ba gang yin pa dang /	
thun tshod du rung ba gang yin pa @17b dang; zhag bdun pa gang yin pa dang /	
'tsho ba'i bar du bcang ba gang yin pa de /	
gal te dus su rung ba dang 'dres par gyur la /	
gal te byin gyis kyang ma brlabs na /	
dus su rung pa dang 'dres pas /	
dus su spyad par bya'i /	
dus las 'das par mi bya'o //	
thun tshod du rung pa gang yin pa dang /	
zhag bdun pa gang yin pa dang /	
'tsho ba'i bar du bcang ba gang yin pa de /	
gal te thun tshod du rung ba dang 'dres par gyur la /	
gal te byin gyis ma brlabs na /	
thun tshod du rung ba dang 'dres pas thun tshod du spyad par bya'o //	
thun tshod las 'das par spyad par mi bya'o //	
zhag bdun pa gang yin pa dang /	
'tsho ba'i bar du bcang ba gang yin pa de /	
zhag bdun pa dang 'dres par gyur na /	
zhag bdun pa dang 'dres pas zhag bdun du spyad par bya'i /	
zhag bdun las 'das par spyad par mi bya'o //	
'tsho ba'i bar du bcang ba gang yin pa de ni /	
ji srid 'tsho'i bar du spyad par bya ste /	
gzhan du spyod na /	
'gal tshabs can du 'gyur ro ////	
sdom la /	
sde chen sha dang gzhang 'brum dang //	
rlung nad can dang gang po dang //	
mes byin dang ni be'i ra to //	
sprin chen bya rog rnams yin no //	
sangs rgyas bcom ldan 'das yul ka shi nas ljongs rgyu zhing gshegs pa na /	
w'a ra n'a sir byon nas w'a ra n'a si	
na drang srong smra ba ri dvags kyi nang na	
bzhugs so // w'a ra n'a si na khyim bdag	
sde chen zhes bya ba phyug cing nor mang ba	
bzhugs so // / longs spyod che ba zhig gnas so //	
de'i chung ma ni /	
sde chen ma zhes bya'o //	
de chung ma dang bcas te @18a *//	
dad pa bzang ba /	
dge ba'i bsam pa can yin te /	
des bcom ldan 'das yul ka shi zhes bya ba nas ljongs rgyu zhing gshegs pa na /	
w'a ra n'a sir byon nas w'a ra n'a si	
na drang srong smra ba ri dvags na bzhugs so	
// zhes thos so //	
thos nas kyang yang 'di snyam du sems te /	
bcom ldan 'das bdag gi khyim du lan mang du spyan drangs te zhal zas ni /	
gsol na /	
yo byad thams cad kyis ma bstabs kyi /	
ma la bdag gis da bcom ldan 'das la zla	
ba gsum du yo byad thams cad kyis bstab par	
bya'o // snyam nas /	
bcom ldan 'das gang na ba der song ste phyin	
nas; bcom ldan 'das kyi zhabs gnyis la mgo bos	
phyag byas te phyogs gcig tu 'dug pa dang /	
bcom ldan 'das kyis /	
khyim bdag sde chen la chos dang ldan pa'i gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin tu bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas khyim bdag sde chen /	
bcom ldan 'das kyis bka' stsal pa la mngon par bstod de /	
rjes su yi rang nas stan las langs te bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom @18b ldan 'das la 'di skad ces gsol to //	
bcom ldan 'das /	
dge slong gi dge 'dun dang thabs cig la dgung zla gsum du na bza' dang /	
chos gos dang /	
bsod snyoms dang /	
gzims cha dang /	
snyun spyad kyi rkyen sman dang /	
yo byad rnams 'bul na /	
bdag la gnang bar mdzad du gsol /	
bcom ldan 'das kyis khyim bdag sde chen la cang mi gsung bas gnang ngo //	
de nas khyim bdag sde chen bcom ldan 'das kyis	
gsungs pa la mngon par bstod de rjes su yi	
rang nas / bcom ldan 'das kyi zhabs gnyis la	
mgo bos phyag byas nas stan las langs te song	
rang nas / ngo // bcom ldan 'das dge slong	
gi dge 'dun dang thabs cig tu khyim bdag sde	
chen gyis zla ba gsum du na bza' dang /	
chos gos dang /	
bsod snyoms dang /	
gzims cha dang /	
snyun gsos kyi rkyen sman dang /	
yo byad rnams kyis bsnyen bkur kho na byas nas so //	
khyim bdag sde chen gyi kun tu spyod pa ni /	
nang par sngar langs te /	
bcom ldan 'das kyi zhabs la mgo bos phyag 'tshal te /	
dge slong rnams la lta bar byed pa las /	
dge slong na ba /	
nad tshabs che ba /	
sdug bsngal ba'i nad pa gzhan zhig yod pa de la /	
sman pas sha khu 'thungs shig ces bstan to //	
de nas khyim bdag sde chen dge slong de gang na ba der song ste son nas /	
rkang pa gnyis la mgo bos phyag byas te dris ba /	
'phags pa /	
sman pas ci bstan /	
des smras pa /	
sha khu 'thungs shig lo //	
de nas khyim bdag sde chen rang gi khyim du song ste chung ma la smras pa /	
slob dpon che ge mo zhes bya ba la @19a *//	
sman pas sha khu 'thungs shig ces bstan gyi /	
sbyor la skur cig /	
des bu mo zhig la rin bskur nas tshong 'dus su btang ba las /	
de'i nyin mo rgyal po'i sras bltams nas /	
de dril sgrog tu bcug ste /	
sus kyang srog gcad par mi bya'o //	
gang gis srog bcad na chad pas gcod par bcad do zhes bsgo'o //	
de nas rin gyis kyang tshong 'dus su sha ma	
rnyed nas de nas bu mo des de ltar gyur	
pa dag / khyim bdag sde chen la rgyas par brjod pa dang /	
khyim bdag sde chen gyi chung mas bsam pa /	
sangs rgyas la sogs pa dge slong gi dge 'dun	
la bdag cag gis yo byad thams cad kyis bstabs	
na / gal te dge slong zhig sman med pas	
shi bar gyur na ma legs so zhes de snyam	
na / du dpyad nas / gri rnon po blangs te khyim du zhugs nas /	
brla'i sha las bcad de bu mo la byin nas	
bu sha 'di khu bar byos la 'phags pa che	
ge mo zhes bya ba'i drung du khyer cig /	
des de khyer nas dge slong gis longs spyad pa las sos par gyur to ////	
'dul ba gzhi /	
bam po nyi shu rtsa gsum pa /	
dge slong des 'di ltar bdag la khyim bdag gi	
chung ma 'dis rang gis shas bsnyen bkur byas par	
rig nas de 'di snyam du sems te /	
bdag dad pas byin pa longs spyad nas /	
glos phab ste 'dug pa ni /	
rigs pa ma yin gyi /	
ma la bdag gis ma thob pa thob par bya ba dang /	
ma rtogs pa rtogs par bya ba dang /	
mngon sum du ma byas pa mngon du bya ba'i phyir brtson par bya'o //	
@19b snyam nas /	
de brtson 'grus brtsam par brtsams te /	
de brtson pa dang /	
'bad pa dang /	
rtsal ba byas pas /	
'khor ba'i 'khor lo'i cha lnga pa g-yo ba dang /	
mi g-yo ba 'di nyid rig ste 'du byed kyi rnam pa thams cad nyams pa dang /	
ltung ba dang /	
rnam par 'thor ba dang /	
rnam par 'jig pa'i chos nyid du zil gyis mnan nas /	
nyon mongs pa thams cad spangs te dgra bcom pa	
mngon sum du byas nas dgra bcom par gyur te	
/ khams gsum gyi 'dod chags dang bral ba /	
bong ba dang gser du mnyam pa /	
nam mkha' dang lag mthil du mnyam pa'i sems /	
ste'u dang tsandan du mnyam pa /	
rig pas ma rig pa'i sgo nga'i sbubs dral cing /	
rig pa dang /	
mngon par shes pa dang /	
so sor yang dag par rig pa thob pa /	
srid pa'i rnyed pa dang /	
chags pa dang /	
bkur sti la rgyab kyis phyogs pa /	
dbang po dang /	
nye dbang dang bcas pa'i lha rnams kyis mchod par bya ba dang /	
rjed par bya ba dang /	
mngon du smra bar bya bar gyur to //	
skabs de la /	
sangs rgyas bcom ldan 'das rnams ni /	
mi mkhyen pa'am /	
mi gzigs pa'am /	
thugs su ma chud pa'am /	
rnam par mi mkhyen pa cung zad kyang mi mnga'o //	
de nas bcom ldan 'das snga dro sham thabs mnabs /	
lhung bzed dang chos gos bsnams nas /	
dge slong gi tshogs kyis yongs su bskor cing /	
dge slong gi dge 'dun gyis mdun gyis bltas te /	
khyim bdag sde chen gyi khyim gang na ba der	
gshegs te byon nas dge slong gi dge 'dun gyi	
gung la gdan bshams pa nyid la bzhugs so //	
bzhugs nas bcom ldan 'das kyis khyim @20a *//	
bdag sde chen la bka' stsal pa /	
khyim bdag /	
khyim bdag gi chung ma sde chen ma mi snang na /	
ga re /	
bcom ldan 'das spyod lam rdo mi thogs pas phugs	
na mchis so; ;sangs rgyas bcom ldan 'das rnams kyi	
che ba'i bdag nyid ni /	
bsam gyis mi khyab pa yin pas bcom ldan 'das kyis /	
gang gis na rma de mdog 'dra ba dang /	
pags pa 'dra ba dang /	
ba spu 'dra bar 'gyur pa de ltar byin gyis brlabs so //	
de nas khyim bdag sde chen gyis chung ma dad	
pa skyes te sgor byung nas bcom ldan 'das kyi	
zhabs gnyis la gtugs so //	
bcom ldan 'das kyis bka' stsal pa /	
ci /	
khyim bdag gi chung ma 'di /	
byang chub sems dpa'i spungs nyams su myong bar byed dam /	
des tshigs su bcad de gsol pa /	
sgrim mi dgos par 'khor ba na //	
lus ni shin tu rnyed par sla'i //	
bskal pa bye ba stong rnams su //	
sbyin gnas shin tu rnyed par dka'//	
de nas khyim bdag sde chen gyis sangs rgyas la	
sogs pa'i dge slong gi dge 'dun bde bar gshegs	
par rig nas / gtsang zhing bsod pa'i bza' ba	
dang bca' ba rnams rang gi lag nas stob cing	
tshim par byed do //	
rnam grangs su mar gtsang zhing bsod pa'i bza' ba dang bca' ba dag /	
rang gi lag gis bstabs shing tshim par byas te /	
bcom ldan 'das kyis gsol zin nas phyag bcabs te lhung bzed gyu bar rig nas /	
stan ches dma' ba zhig blangs te /	
bcom ldan 'das kyi spyan sngar chos @20b mnyan pa'i phyir 'dug go /	
de nas bcom ldan 'das kyis /	
khyim bdag sde chen la chos dang ldan pa'i gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so //	
de nas bcom ldan 'das gtsug lag khang du gshegs	
nas dge slong gi dge 'dun gyi gung la gdan	
bshams pa nyid la bzhugs so //	
bzhugs nas bcom ldan 'das kyis dge slong rnams la bka' stsal pa /	
dge slong dag /	
sha rnams kyi nang na ni /	
'di lta ste /	
mi'i sha tha chad yin no //	
de lta bas na /	
dge slong gis mi sha bza' bar mi bya'o //	
dge slong gis mi'i sha zos na /	
ltung ba spom por 'gyur ro //	
gzhan yang /	
ngas dge 'dun gyi gnas brtan gyis dge slong gi kun tu spyod pa'i chos bca' bar bya ste /	
dge 'dun gyi gnas brtan gyis dge slong gi sha 'brim par byed na /	
'di ci'i sha zhes dri bar bya'o //	
gal te dge 'dun gyi gnas brtan gyi gnas brtan gyis ma spobs na /	
gnas brtan gnyis pas dri bar bya'o //	
dge 'dun gyi gnas brtan gyis kun tu spyod pa'i	
chos ji ltar bcas pa bzhin yang dag par blangs	
te 'jug par mi byed na /	
'gal tshabs can du 'gyur ro //	
dge slong thams cad the tshom skyes nas the @21a *//	
tshom thams cad gcod pa /	
sangs rgyas bcom ldan 'das la zhus pa /	
btsun pa /	
khyim bdag sde chen gyi mchis brang gis rang gi	
shas dge slong 'di la bsnyen bkur bgyis la; dge	
slong 'dis kyang sde chen ma la brten nas nyon	
mongs pa thams cad spangs te dgra bcom pa mngon	
sum du bgyis pa la gzigs /	
bcom ldan 'das kyis bka' stsal pa /	
dge slong dag /	
da ltar 'ba' zhig ma yin gyi /	
ji ltar 'dis 'das pa'i dus na yang /	
dge slong 'di la rang gi shas bsnyen bkur byas te /	
'dis kyang de la brten nas mngon par shes pa lnga mngon sum du byas pa de /	
shin tu legs par rab tu nyon la yid la zungs shig dang bshad do //	
dge slong dag /	
sngon byung ba /	
w'a ra n'a si'i grong na khyim bdag sde chen zhes bya ba zhig yod de /	
de'i chung ma sde chen ma zhes bya'o; ;ji tsam na /	
bram ze tshogs 'don du bcug pa gzhan zhig bram	
ze'i bu lnga brgya tsam la bram ze'i gsang tshig	
'don du 'jug go /	
de la khyim bdag sde chen dad pa skyes te /	
des de 'khor dang bcas pa la yo byad thams cad kyis bstabs te /	
khyim bdag sde chen gyis bram ze de 'khor dang bcas pa la bkur sti kho na byas so //	
khyim bdag de'i kun tu spyod pa ni /	
nang bar sngar langs te /	
nad pa rnams la lta bar byed pa las /	
ji tsam na /	
bram ze'i khye'u gzhan zhig na ba /	
sdug bsngal ba /	
nad tshabs che bar gyur nas /	
de la sman pas sha khu 'thungs shig ces bstan to //	
de nas khyim bdag @21b sde chen bram ze'i khye'u	
gang na ba der song ste son nas phyag byas	
te dris pa / bram ze'i khye'u /	
khyod la sman pas ci bstan /	
des smras pa /	
sha khu 'thungs shig lo //	
de nas khyim bdag sde chen khyim du song nas /	
chung ma la smras pa /	
bram ze'i khye'u che ge mo zhes bya ba la sha khu 'thungs shig ces sman pas bstan gyi /	
de sbyor la skur cig /	
des bu mo zhig la rin bskur te tshong 'dus su btang ngo //	
de nyid kyi nyin mo rgyal po'i bu btsas nas /	
des dril sgrog tu bcug ste /	
sus kyang srog gcad par mi bya'o //	
gang gis srog bcad par gyur na /	
de chad pas gcod par bcad do zhes bsgo'o //	
de nas tshong 'dus su rin gyis kyang sha ma rnyed do //	
de nas bu mo des de ltar gyur pa dag /	
khyim bdag sde chen gyi chung ma la rgyas par smras pa dang /	
khyim bdag sde chen gyi chung mas bsam pa /	
bram ze 'khor dang bcas pa 'di la bdag cag gis yo byad thams cad bstabs na /	
gal te bram ze'i khye'u zhig sman med pas dus byas par gyur na ma legs so //	
zhes de snyam du dpyad nas gri rnon po blangs te /	
khyim gyi nang du zhugs nas brla'i sha las bcad de bu mo la byin nas /	
bu /	
sha 'di khu bar byos la /	
bram ze'i khye'u che ge mo zhes bya ba'i drung du khyer cig /	
des khyer nas bram ze'i khye'u des longs spyad nas sos par gyur to //	
bram ze'i khye'u des /	
'di ltar bdag la khyim bdag gi chung ma des rang gi shas bsnyen bkur byas par rig nas /	
de 'di snyam du sems te /	
bdag dad pas byin pa yongs su longs spyad nas bdag glos phab ste 'dug pa na /	
rigs pa ma yin gyi /	
@22a *// ma la bdag gis ma thob pa thob par bya ba dang /	
ma rtogs pa rtogs par bya ba dang /	
mngon sum du ma byas pa mngon sum du bya ba'i phyir bdag gis 'bad par bya'o //	
snyam nas /	
de nas de zhi ba'i phyogs su song ste /	
mngon par shes pa lnga mngon sum du byas so //	
dge slong dag /	
ji snyam du sems /	
de'i tshe de'i dus kyi khyim bdag sde chen zhes bya ba'i chung ma gang yin pa de ni /	
khyim bdag sde chen gyi chung ma 'di nyid yin no //	
de'i tshe de'i dus kyi bram ze'i khye'u gang yin pa de ni /	
dge slong 'di nyid yin te /	
de'i tshe yang 'dis dge slong de la rang gi shas bsnyen bkur byas te /	
'dis kyang de la brten nas mngon par shes pa lnga mngon sum du byas so //	
da ltar yang 'dis dge slong 'di la rang gi shas bsnyen bkur byas so //	
dge slong 'dis kyang 'di la brten nas nyon mongs	
pa thams cad spangs te dgra bcom pa mngon sum	
du byas so // dge slong dag /	
de lta bas na /	
las gcig tu gnag pa rnams kyi rnam par smin pa ni /	
gcig tu gnag pa yin /	
las gcig tu dkar ba rnams kyi ni /	
gcig tu dkar ba yin /	
'dren ma rnams kyi ni /	
'dren ma yin no //	
dge slong dag /	
de lta bas na /	
da phyin chad las gcig tu gnag pa rnams dang 'dren ma ni /	
spangs la /	
las gcig tu dkar ba la brtsal par bya ste /	
dge slong dag /	
khyed kyis de lta bu la bslab par bya'o //	
gleng gzhi ni /	
mnyan yod na'o //	
de'i tshe yul ko sa la'i rgyal po gsal rgyal gyi glang po che tsho rgu kha btag go /	
mu ge'i dus byung bas /	
bram ze dang khyim @22b bdag rnams kyis glang po che'i sha za bar brtsams so //	
drug sde'i dge slong dag /	
snga dro sham thabs pa gos /	
lhung bzed dang chos gos thogs nas mnyan yod du bsod snyoms la zhugs so //	
ji tsam na /	
khyim bdag gzhan zhig gis glang po che'i sha phru	
bar bcug ste 'tshod cing 'dug pa'i khyim der de	
dag zhugs pa dang /	
khyim bdag gi chung mas smras pa /	
'phags pa /	
dbul du cung zad kyang ma mchis kyi /	
bzhud cig /	
de dag gis smras pa /	
phru ba 'di'i nang na 'tshod cing 'dug na /	
'phags pa /	
'di ni /	
glang po che'i sha lags na /	
ci /	
khyed cag kyang glang po che'i sha gsol lam /	
kho bo cag ni /	
'tsho ba khyed cag la rag las pa yin pas /	
gal te /	
khyed za na /	
kho bo cag la yang byin cig /	
de dag la phul nas /	
de dag gis lhung bzed kyi snod bkang ste phyir byung ba /	
dge slong gzhan dag cig bsod snyoms la rgyu ba de dag gis mthong ngo //	
mthong nas dris pa /	
ae ma drug sde dag lhung bzed kyi snod khengs na /	
ci yin /	
de dag gis smras pa /	
glang po che'i sha cung zad rnyed do //	
ci /	
khyed cag glang po che'i sha yang za'am /	
tshe dang ldan pa dag /	
mu ge'i dus byung ba la /	
gal te gzhan ma rnyed na /	
ci /	
kho bo cag ltogs te 'chi'am zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong dag /	
rgyal po'i glang po che tsho rgu kha btag la /	
gal te khyed kyis glang po'i sha zos pa rgyal pos thos na /	
khyed la mngon par dad pa'i lha dang /	
klu dang /	
mi dang /	
mi ma yin @23a *//	
pa gzhan dag kyang yod pas /	
'phags pa dag glang po che'i sha za ste /	
des na bdag gi glang po che tsho rgu kha btag go zhes sems par mi 'gyur ram /	
dge slong dag /	
de lta bas na; dge slong dag gis glang po che'i sha longs spyad par mi bya'o //	
longs spyad na /	
'gal tshabs can du 'gyur ro //	
glang po che'i sha ji lta ba bzhin rta'i sha yang de dang 'dra'o //	
sangs rgyas bcom ldan 'das yul tsam pa na /	
drang srong gar ga'i rdzing 'gram na bzhugs so //	
yul tsam pa'i klu dad pa bzang ba /	
dge ba'i bsam pa can de /	
tshes brgyad dang bcu bzhi la gnas nas byung ste /	
yan lag brgyad dang ldan pa'i bsnyen gnas blangs nas /	
gnas snang bar lus chen por byas te lus btang	
nas 'dug cing 'jig rten na sems can dag gnas	
pa dag la cung zad kyang gnod pa'am skrag par	
mi byed do // mu ge'i dus byung bas las la mi lta ba'i mi phyugs rdzi rnams dang /	
lug rdzi rnams dang /	
rtsva thun rnams dang /	
shing thun rnams dang /	
lam gyis 'tsho ba rnams dang /	
lam gol bas 'tsho ba'i mi rnams kyis /	
klu'i sha la dum bu dum bur bcad nas longs spyod par brtsams so //	
drug sde'i dge slong dag /	
snga dro sham thabs bgos /	
lhung bzed dang /	
chos gos dag thogs nas bsod snyoms la zhugs pa las /	
ji tsam na /	
khyim bdag gzhan zhig gis klu'i sha phru bar bcug	
ste 'tshod cing 'dug pa'i khyim der de dag zhugs	
so // khyim bdag gi chung mas smras pa /	
'phags @23b pa; dbul du cung zad kyang ma mchis kyi /	
bzhud cig /	
de dag gis smras pa /	
phru ba 'di'i nang na 'tshod cing 'dug na /	
'phags pa /	
'di ni /	
klu'i sha lags na /	
ci /	
khyed cag kyang klu'i sha gsol lam /	
kho bo cag ni /	
'tsho ba khyed cag la rag las pa yin pas /	
gal te khyed cag za na /	
kho bo cag la yang byin cig /	
de dag la phul nas /	
'phags pa rnams kyang longs spyod do zhes phal mo che spyad par brtsams so //	
de nas tsam pa'i klu'i chung ma 'di snyam du sems te /	
'phags pa 'di dag kyang klu'i sha la longs spyad pas /	
skye bo'i tshogs phal mo ches longs spyad na /	
bdag gi khyim thab kyis yun ji srid cig sdug bsngal brnag dgos /	
bdag gis 'di'i phyir 'di kho na bya'o //	
snyam mo //	
de nas tsam pa'i klu'i chung ma de /	
mtshan mo 'das nas kha dog 'phags pas /	
bcom ldan 'das gang na ba der song ste phyin	
nas bcom ldan 'das kyi zhabs gnyis la mgo bos	
phyag byas te / phyogs gcig tu 'dug go /	
de'i tshe na tsam pa'i klu'i chung ma'i kha dog	
gi mthus drang srong gar ga'i rdzing gi nye 'khor	
thams cad snang ba rgya chen pos khyab par byas	
so // tsam pa'i klu'i chung ma phyogs gcig tu	
'dug nas bcom ldan 'das la 'di skad ces gsol	
so // to // btsun pa /	
bdag gi sdum thab dad pa bzang ba /	
dge ba'i bsam pa can de /	
tshes brgyad dang bcu bzhi la gnas nas byung ste /	
yan lag brgyad dang ldan pa'i bsnyen gnas blangs nas lus btang ste mchis la /	
'jig rten na sems can dag gnas pa la gnod pa dang /	
skrag pa cung @24a *//	
zad kyang mi bgyid pa /	
mu ge'i dus byung bas las la mi lta ba'i mi phyugs rdzi rnams dang /	
lug rdzi rnams dang /	
rtsva thun rnams dang /	
shing thun rnams dang /	
lam gyis 'tsho ba rnams dang /	
lam gol bas 'tsho ba'i mi rnams kyis klu'i sha dum bu dum bur bkum nas 'tshal ba /	
'phags pa dag gis gzigs nas 'phags pa rnams kyis kyang gsol bar brtsams so //	
'phags pa rnams kyis gsol la de dag gis kyang phal cher bkum zhing 'tshal bar brtsams nas /	
bdag gi sdum thab kyis yun ji srid cig sdug bsngal brnag 'tshal /	
kye ma /	
bcom ldan 'das thugs brtse ba nye bar bzung ste /	
gang gi phyir 'phags pa dag klu'i sha mi gsol bar dgongs pa'i rgyu cung zhig bca' bar gsol /	
bcom ldan 'das kyis tsam pa'i klu'i chung ma la cang mi gsung bas gnang ngo //	
de nas tsam pa'i klu'i chung mas bcom ldan 'das kyis cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag byas te /	
de nyid du mi snang bar gyur to //	
de nas bcom ldan 'das de nyid kyi mtshan mo 'das nas /	
dge slong gi dge 'dun gyi gung la gdan bshams pa nyid la bzhugs so //	
bzhugs nas /	
bcom ldan 'das kyis dge slong rnams la bka' stsal pa /	
dge slong dag /	
mdang sum nga'i spyan sngar tsam pa'i klu'i chung ma mtshan mo 'das nas /	
kha dog 'phags pas nga gang na ba der 'ongs te phyin nas /	
nga'i zhabs gnyis la mgo @24b bos phyag byas te /	
phyogs gcig tu 'dug go /	
yang de'i tshe tsam pa'i klu'i chung ma'i kha dog	
gi mthus drang srong gar ga'i rdzing gi nye 'khor	
thams cad snang ba rgya chen pos khyab par byas	
so // tsam pa'i klu'i chung ma phyogs gcig tu 'dug nas /	
nga la 'di skad ces gsol to //	
btsun pa /	
bdag gi sdum thab dad pa bzang ba /	
dge ba'i bsam pa can de /	
tshes brgyad dang bcu bzhi la rang gi gnas nas byung ste /	
yan lag brgyad dang ldan pa'i bsnyen gnas blangs nas lus btang ste mchis la /	
'jig rten na sems can dag gnas pa la gnod	
pa dang skrag pa cung zad kyang mi bgyid pa	
mu ge'i dus byung bas las la mi lta ba'i	
mi phyugs rdzi rnams dang /	
lug rdzi rnams dang /	
rtsva thun rnams dang /	
shing thun rnams dang /	
lam gyis 'tsho ba rnams dang /	
lam gol bas 'tsho ba'i mi rnams kyis klu'i sha dum bu dum bur bkum nas 'tshal lo //	
de dag gis 'tshal ba dang /	
'phags pa dag gis kyang gsol bar brtsams so //	
'phags pa rnams kyis gsol to zhes de dag gis cher bkum zhing 'tshal bar brtsams na /	
bdag gi sdum thab yun ji srid cig sdug bsngal brnag 'tshal /	
kye ma /	
bcom ldan 'das thugs brtse ba nye bar bzung ste /	
gang gi phyir 'phags pa dag klu'i sha mi gsol	
bar dgongs pa'i rgyu cung zhig bca' bar gsol zhes	
zer nas / ngas tsam pa'i klu'i chung ma la cang mi gsung bas gnang ngo //	
de nas tsam pa'i klu'i chung mas nga cang mi gsung bas gnang bar rig nas /	
nga'i zhabs gnyis @25a *//	
la mgo bos phyag byas te /	
de nyid du mi snang bar gyur to //	
gang la da lta lha dag kyang sh'akya'i sras kyi dge sbyong de rnams ni /	
dge ba'i chos rnams las nyams so //	
zhes smod par byed /	
'phyar ka gtong bar byed /	
kha zer bar byed pa 'di ni /	
bzang po ma yin /	
rigs pa ma yin te /	
dge slong dag /	
de lta bas na /	
dge slong dag gis klu'i sha bza' bar mi bya'o //	
za na /	
'gal tshabs can du 'gyur ro //	
bcom ldan 'das yul ma ga dha'i ljongs rgyu zhing gshegs pa na /	
rgyal po'i khab tu byon nas /	
rgyal po'i khab 'od ma'i tshal bya ka landa ka gnas pa na bzhugs so //	
ma ga dha'i rgyal po bzo sbyangs gzugs can snying pos /	
bcom ldan 'das yul ma ga dha'i ljongs rgyu zhing gshegs te rgyal po'i khab tu byon nas /	
rgyal po'i khab 'od ma'i tshal bya ka landa ka gnas pa na bzhugs so //	
zhes thos so //	
thos nas kyang 'di snyam du sems te /	
bcom ldan 'das bdag gis lan mang du spyan drangs te /	
zhal zas gsol na /	
lan 'ga' yang zla ga gsum du yo byad thams cad kyis ma bstabs kyi /	
ma la bdag gis bcom ldan 'das la zla ba gsum du yo byad thams cad kyis bstabs shing /	
sman pa'i rgyal po 'tsho byed kyang dbul lo //	
snyam mo //	
de nas rgyal po'i 'byor ba dang /	
rgyal po'i mthu chen pos bcom ldan 'das gang na	
bder song ste phyin nas bcom ldan 'das kyi zhabs	
gnyis la mgo bos phyag byas te /	
phyogs gcig tu 'dug go /	
phyogs @25b gcig tu 'dug pa dang /	
bcom ldan 'das kyis yul ma ga dha'i rgyal po	
bzo sbyangs gzugs can snying po la chos dang ldan	
pa'i gtam gyis yang dag par ston par mdzad /	
yang dag par 'dzin tu 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas ma ga dha'i rgyal po bzo sbyangs gzugs can snying po stan las langs te /	
bla gos phrag pa gcig tu gzar nas /	
bus mo g-yas pa'i lha nga sa la btsugs te /	
bcom ldan 'das gang na ba de logs su thal mo sbyar ba btud nas /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs cig la dgung zla gsum du bsod snyoms dang /	
na bza' chos gos dang /	
gzims cha dang /	
snyun dpyad kyi rkyen sman gyi yo byad rnams dang /	
sman pa'i rgyal po 'tsho byed 'bul na /	
bdag la gnang bar mdzad du gsol //	
bcom ldan 'das kyis ma ga dha'i rgyal po bzo	
sbyangs gzugs can snying po la cang mi gsung bas	
gnang ngo // de nas ma ga dha'i rgyal po bzo sbyangs gzugs can snying pos /	
bcom ldan 'das kyis cang mi gsung bas gnang bar rig nas /	
stan las langs te bcom ldan 'das kyi zhabs gnyis la mgo @26a *//	
bos phyag byas nas song ngo //	
bcom ldan 'das dge slong gi dge 'dun dang thabs	
cig tu ma ga dha'i rgyal po bzo sbyangs gzugs	
can snying pos zla ba gsum du na bza' chos	
gos dang / bsod snyoms dang /	
gzims cha dang /	
snyun dpyad kyi rkyen sman gyi yo byad thams cad dang /	
sman pa'i rgyal po 'tsho byed kyis rim gro kho na byas so //	
yul ko sa la'i rgyal po gsal rgyal gyis bcom	
ldan 'das nyan thos kyi dge 'dun dang thabs cig	
tu / ma ga dha'i rgyal po bzo sbyangs gzugs can snying pos yo byad thams cad dang /	
sman pa'i rgyal po 'tsho byed bstabs so //	
zhes thos so //	
thos nas kyang 'di snyam du sems te /	
de yang rgyal po rgyal rigs kyi spyi bo nas dbang bskur ba yin /	
bdag kyang rgyal po rgyal rigs spyi bo nas dbang bskur ba yin la /	
de'i sman pa'i rgyal po ni /	
'tsho byed yin la bdag gi sman pa'i rgyal po ni /	
rgyun shes kyi bu yin gyi /	
gang gi tshe bcom ldan 'das mnyan yod na byon pa de'i tshe /	
bdag gis kyang bcom ldan 'das nyan thos kyi dge	
'dun dang thabs cig la yo byad thams cad dang	
/ sman pa'i rgyal po rgyun shes kyi bu bstab par bya'o //	
snyam mo //	
ji tsam na /	
bcom ldan 'das rgyal po'i khab tu dbyar zhugs nas /	
dbyar gyi zla ba gsum 'das nas chos gos byas pa dang ldan /	
chos gos zin pa dang ldan nas /	
lhung bzed dad chos gos bsnams te /	
dge slong gi tshogs kyis yongs su bskor cing /	
dge slong gi dge 'dun gyi mdun gyis bltas nas /	
mnyan @26b yod du byon nas /	
mnyan yod gang na ba der rgyu zhing gshegs te /	
rim gyis rgyu zhing gshegs pa nas mnyan yod du byon nas /	
mnyan yod na rgyal bu rgyal byed kyi tshal mgon	
med zas sbyin gyi kun dga' ra ba na bzhugs	
so // ko sa la'i rgyal po gsal rgyal gyis	
bcom ldan 'das yul ko sa la'i ljongs rgyu zhing	
so // gshegs pa na / mnyan yod du rgyal	
bu rgyal byed kyi tshal mgon med zas sbyin gyi	
kun dga' ra ba na bzhugs so //	
zhes thos so //	
thos nas kyang mnyan yod nas byung nas /	
bcom ldan 'das gang na ba der song ste phyin nas /	
bcom ldan 'das kyi zhabs gnyis la mgo bos phyag byas nas phyogs gcig tu 'dug go /	
phyogs gcig tu 'dug pa dang /	
bcom ldan 'das kyis ko sa la'i rgyal po gsal	
rgyal la chos dang ldan pa'i gtam gyis yang dag	
par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas ko sa la'i rgyal po gsal rgyal stan las langs te /	
bla gos phrag pa gcig tu ga bar nas pus mo g-yas pa'i lha nga sa la btsugs te /	
bcom ldan 'das gang na ba de logs su thal mo sbyar ba btud nas /	
bcom ldan 'das la 'di skad ces gsol to //	
bcom ldan 'das @27a *//	
dge slong gi dge 'dun dang thabs cig la dgung zla gsum du na bza' chos gos dang /	
bsod snyoms dang /	
gzims cha dang /	
snyun dpyad kyi rkyen sman gyi yo byad rnams dang /	
sman pa'i rgyal po rgyun shes kyi bu dbul na /	
bdag la gnang bar mdzad du gsol /	
bcom ldan 'das kyis /	
ko sa la'i rgyal po gsal rgyal la cang mi gsung bas gnang ngo //	
de nas ko sa la'i rgyal po gsal rgyal bcom	
ldan 'das kyis cang mi gsung bas gnang bar rig	
nas stan las langs te /	
bcom ldan 'das kyi zhabs gnyis la mgo bos phyag byas nas song ngo //	
bcom ldan 'das dge slong gi dge 'dun dang thabs	
cig ko sa la'i rgyal po gsal rgyal gyis zla	
ba gsum du yo byad thams cad dang /	
sman pa'i rgyal po rgyun shes kyi bus /	
rim gro kho na byas so //	
ko sa la'i rgyal po gsal rgyal gyi kun tu spyod pa ni /	
nang par sngar langs te /	
bcom ldan 'das kyi zhabs la phyag byas nas /	
dge slong nad pa la blta ba yin no //	
ji tsam na /	
dge slong gzhan zhig gzhang 'brum gyis thebs nas de skya bo seng seng por gyur cing /	
rid pa dang /	
nyam chung ba dang /	
na bas nyams dmas pas gyur pa de /	
ko sa la'i rgyal po gsal rgyal gyis mthong nas smras pa /	
'phags pa /	
khyod ci'i phyir skya bo seng seng por gyur cing /	
rid pa dang /	
nyam chung ba dang /	
na bas nyams dmas @27b par gyur /	
lha /	
bdag gzhang 'brum gyis thebs so //	
de nas rgyal pos /	
sman pa'i rgyal po rgyun shes kyi bu la bsgo ba /	
dge slong 'di'i dpyad byos shig /	
lha /	
bka' bzhin 'chel /	
de ma dad pas /	
de ma byas so //	
ji tsam na /	
rgyal pos yang dge slong de mthong nas dris pa /	
'phags pa /	
khyod rgyun shes kyi bus dpyad ma bgyis sam /	
lha /	
ma bgyis so //	
de nas rgyal po khros te /	
rgyun shes kyi bu pho nyas bkug nas bsgo ba /	
gal te khyod kyis dge slong 'di'i dpyad byas na /	
de lta na legs /	
gal te ma byas na /	
khyod kyi dbang thang gcad do //	
de rang bzhin gyis ma dad pa zhig pas ches	
'khrugs nas dge sbyong mgo reg 'di'i phyir lhas bdag	
gi dbang thang gcod par 'gyur ro //	
zhes /	
des dge slong de rgyal bu rgyal byed kyi tshal gyi sgor bzo bcos byas nas /	
de dang de nas mtshon gyi las bya bar brtsams so //	
de nas dge slong de /	
nyam nga ba dang /	
dog pa dang /	
gnod pa thob cing sdug bsngal rtsub pa /	
tsha ba /	
mi bzad pa /	
yid du mi 'ong ba'i tshor ba nyams su myong nas bsam pa /	
nyam nga ba /	
dog pa /	
gnod pa thob pa la bcom ldan 'das kyis ma dgongs pa lta zhig /	
skabs de la /	
sangs rgyas bcom ldan 'das rnams mi mkhyen pa'am /	
mi gzigs pa'am /	
thugs su mi chud pa'am /	
rnam par mi mkhyen pa cung zad kyang mi mnga'o //	
de nas bcom ldan 'das thugs rje chen pos bskul nas phyogs der gshegs pa dang /	
sman @28a *//	
pa'i rgyal po rgyun shes kyi bus /	
bcom ldan 'das phyogs der gshegs pa mthong ngo //	
mthong nas kyang kun nas dkris pa drag pos /	
bcom ldan 'das la smras pa /	
dge sbyong bran mo'i bu tshur shog /	
nyan thos rkub phye ba ltos /	
de nas bcom ldan 'das de nyid slar log ste /	
gtsug lag khang du gshegs nas gdan bshams pa nyid la bzhugs so //	
bzhugs nas bcom ldan 'das kyis 'dzum pa mdzad do //	
'di ni /	
chos nyid yin te /	
gang gi tshe sangs rgyas bcom ldan 'das rnams 'dzum pa mdzad pa de'i tshe /	
zhal nas 'od zer sngon po dang /	
ser po dang /	
dmar po dang /	
dkar po dag 'byung zhing /	
kha cig ni /	
'og tu 'gro'o //	
kha cig ni /	
steng du 'gro'o //	
gang dag 'og tu song ba dag ni /	
yang sos dang /	
thig nag dang /	
bsdus gzhom dang /	
ngu 'bod dang /	
ngu 'bod chen po dang /	
tsha ba dang /	
rab tu tsha ba dang /	
mnar med pa dang /	
chu bur can dang /	
chu bur rdol ba dang /	
so tham tham dang /	
kyi hud zer ba dang /	
aa chu zer ba dang /	
autpal ltar gas pa dang /	
padma ltar gas pa dang /	
padma ltar gas pa chen po rnams su song ste /	
tsha ba'i sems can dmyal ba gang dag yin pa de dag la ni /	
bsil bar 'bab bo //	
grang ba'i sems can dmyal ba rnams gang dag yin pa de dag la ni /	
dro bar 'bab bo //	
des sems can de rnams @28b kyi sdug bsngal gyi khyad par dag so sor zhi bar byas so //	
de rnams 'di snyam du sems te /	
shes ldan dag /	
ci /	
bdag cag 'di nas shi 'phos par gyur tam /	
'on te gzhan du skyes par gyur snyam pa la;	
de rnams dad pa bskyed pa'i phyir bcom ldan 'das	
kyis sprul pa zhig btang ngo //	
de rnams kyis sprul pa mthong nas 'di snyam du sems te /	
shes ldan dag /	
bdag cag ni /	
'di nas shi 'phos pa med la gzhan du skyes pa med kyis kyang /	
sngon ma mthong ba'i sems can 'di'i mthus /	
bdag cag gi sdug bsngal gyi khyad par rnams so sor zhi bar byas so //	
zhes de rnams sprul pa la sems mngon par dad	
par gyur pas dmyal ba myong bar 'gyur ba'i las	
de zad par byas nas /	
gang du bden pa rnams mthong ba'i snod du gyur	
pa lha dang mi rnams kyi nang du nying mtshams	
sbyor ba bzung ngo; ;gang dag steng du song ba	
de dag ni / rgyal chen bzhi'i ris dang /	
sum cu rtsa gsum pa dang /	
'thab bral dang /	
dga' ldan dang /	
'phrul dga' dang /	
gzhan 'phrul dbang byed dang /	
tshangs ris dang /	
tshangs pa'i mdun na 'don pa dang /	
tshangs pa chen po dang /	
'od chung dang /	
tshad med 'od dang /	
'od gsal ba dang /	
dge chung dang /	
tshad med dge dang /	
dge rgyas dang /	
sprin med dang /	
bsod nams skyes dang /	
'bras bu che dang /	
mi che ba dang /	
mi gdung ba dang /	
gya nom snang dang /	
shin tu mthong dang /	
'og min gyi lha rnams kyi nang du song nas /	
mi rtag pa dang /	
sdug bsngal dang /	
@29a *// stong pa dang /	
bdag med pa'i dbyangs sgrog cing /	
tshigs su bcad pa 'di gnyis kyang bsgrags so //	
brtsam par bya zhing 'byung bar bya //	
sangs rgyas bstan la 'jug par bya; ;'dam bu'i khyim la glang chen bzhin //	
'chi bdag sde ni gzhom par bya //	
gang zhig rab tu bag yod pas //	
chos 'dul 'di la brtson gyur na //	
skye ba'i 'khor ba rab spangs nas //	
sdug bsngal tha mar byed par 'gyur //	
de nas 'od zer de dag gis stong gsum gyi	
stong chen po'i 'jig rten gyi khams rnams byul nas	
/ bcom ldan 'das nyid kyi rjes bzhin rjes bzhin 'gro'o //	
de la /	
gal te bcom ldan 'das kyis 'das pa'i las rnams lung ston par bzhed na ni /	
bcom ldan 'das kyi snam logs su nub par 'gyur ro //	
ma 'ongs pa lung ston par bzhed na ni /	
mdun logs su nub par 'gyur ro //	
dmyal bar skye bar lung ston par bzhed na ni /	
zhabs kyi mthil du nub par 'gyur ro //	
dud 'gror skye bar lung ston par bzhed na ni /	
zhabs kyi rting par nub par 'gyur ro //	
yi dvags su skye bar lung ston par bzhed na ni /	
zhabs kyi mthe bor nub par 'gyur ro //	
mir skye bar lung ston par bzhed na ni /	
zhabs kyi pus mor nub par 'gyur ro //	
stobs kyi 'khor los bsgyur ba'i rgyal por lung ston par bzhed na ni /	
phyag g-yon pa'i mthil du nub par 'gyur ro //	
'khor los bsgyur ba'i rgyal por lung ston par bzhed na ni /	
phyag @29b g-yas pa'i mthil du nub par 'gyur ro //	
lha rnams su lung ston par bzhed na ni /	
sku'i lte bar nub par 'gyur ro //	
nyan thos kyi byang chub tu lung ston par bzhed na ni /	
zhal gyi nang du nub par 'gyur ro //	
rang byang chub tu lung ston par bzhed na ni /	
mdzod spur nub par 'gyur ro //	
yang dag par rdzogs pa'i byang chub tu lung ston par bzhed na ni /	
dbu'i gtsug tu nub par 'gyur ro //	
de nas 'od zer de dag gis bcom ldan 'das	
la lan gsum bskor ba byas nas bcom ldan 'das	
kyi zhabs mthil du nub bo //	
de nas bcom ldan 'das la tshe dang ldan pa kun dga' bos thal mo sbyar nas zhus pa /	
kha dog sna tshogs stong gis bkra ba yi //	
tshogs rnams zhal gyi nang nas byung gyur la //	
ji ltar gdugs ni shar bar gyur pa bzhin //	
de yis phyogs rnams kun tu snang bar bgyis //	
yang tshigs su bcad pa dag gsol pa /	
rgod bral zhum dang rgyags pa spangs pa yi //	
sangs rgyas 'gro nang mchog gi rgyur gyur pa //	
rgyal ba dgra thul byed rgyu ma mchis par //	
rtsa lag dung ltar dkar 'dzum ston mi mdzad //	
de slad bstan pa nyid slob dus mkhyen nas //	
rgyal ba'i dbang po thub pa skyes kyi mchog /	
nyan par 'tshal ba'i nyan pa po rnams kyi //	
the tshom skyes pa gsung tshig brtan pa dang //	
dam pa bzang po dag gis bsal du gsol //	
tshva chu ri bo lta bur brtan pa'i mgon //	
rdzogs sangs rgyas rnams glo bur 'dzum mi ston //	
brtan pa ci slad 'jum pa ston mdzad pa //	
skye bo phal chen @30a *//	
'di dag de nyan 'tshal //	
bcom ldan 'das kyis bka' stsal pa /	
kun dga' bo /	
de de bzhin te /	
de de bzhin no //	
kun dga' bo /	
de bzhin gshegs pa dgra bcom pa yang dag par rdzogs pa'i sangs rgyas rnams ni /	
rgyu med /	
rkyen med par 'dzum pa mi ston te /	
kun dga' bo /	
sman pa'i rgyal po rgyun shes kyi bu nyams shing chud zos par gyur te /	
des /	
de bzhin gshegs pa mang pos bkur ba'i gdung rgyud nas bzung ste /	
spyod pa skyon mi mnga' ba la bran mo'i bu zhes smras so //	
de deng nas zhag bdun na khrag dron du skyugs te; dus byed par 'gyur te /	
lus zhig nas sems can dmyal ba rnams su skye bar 'gyur ro //	
dge slong dag /	
de bas na /	
rgyun shes kyi bu'am /	
rgyun shes kyi bu 'dra ba la bsnyen bkur byed du ma gzhug cig /	
gzhang 'brum yang gcad par mi bya'o //	
'on kyang gzhang 'brum gyi dpyad ni /	
rnam pa gnyis kyis bya ste /	
gsang sngags dang /	
sman gyis so //	
dge slong gis gzhang 'brum gcod dam /	
rgyun shes kyi bu 'dra ba la bsnyen bkur byed du 'jug na /	
'gal tshabs can du 'gyur ro //	
dge slong de rgyun shes kyi bus ji ltar gnod	
pa de nyid kyis dus las 'das pa de lta	
de ltar byas so //	
de nas blon po dag gis rgyal po gsal rgyal la smras pa /	
lha /	
rgyun shes kyi bus ni /	
bcom ldan 'das la yang bran mo'i bu zhes tshig tu smras la /	
dge slong de @30b yang ji ltar gnod pa de	
nyid kyis dus las 'das pa de lta de ltar	
bgyis so // de nas rgyal po che thang du khros nas blon po rnams la bsgo ba /	
shes ldan dag /	
ngas sman pa'i rgyal po rgyun shes kyi bu yongs su btang zin gyi /	
dengs shig /	
blon po rnams kyis smras pa /	
lha /	
gum lags pa de dgum ci 'tshal /	
bcom ldan 'das nyid kyis zhag bdun na khrag drod	
du skyugs nas dus byed par 'gyur te; lus zhig	
nas sems can dmyal ba rnams su skye bar 'gyur	
ro // zhes lung bstan lags so //	
rgyal pos smras pa /	
gal te de ltar gyur na /	
nga'i yul nas spyugs shig /	
de dag gis de spyugs nas /	
yul gnas bcas zhes bya bar phyin no //	
yul gnas bcas na gnas pa'i lha rnams kyis /	
skyes bu gti mug /	
gang gi phyir khyod khams gsum gyi mgon po la /	
bran mo'i bu zhes tshig tu smras pa /	
khyod 'dir gnas su ga la rung zhes mang du spyos nas bskrad do //	
de de nas w'a ra n'a sir song ngo //	
de nas kyang bskrad nas yangs pa can du song ngo //	
de nas kyang bskrad nas yul tsam par song ngo //	
de nas kyang bskrad nas rgyal po'i khab tu song ngo //	
de nas kyang bskrad nas shing drung zhig na gnas so //	
de nas kyang shing la gnas pa'i lha rnams kyis	
bskrad nas 'bab chu dang mtsho dang mtshe'u dag gi	
'gram zhig tu song ba dang /	
der yang skabs ma rnyed nas /	
des bsam pa /	
'dzam bu'i gling 'di na /	
re zhig wa dag gis kyang skabs rnyed na /	
bdag gi skabs @31a *//	
shing drung dang mtsho dang mtshe'u dag na yang med do //	
snyam pa dang /	
de la /	
gang gis na /	
khrag dron po skyugs nas dus las 'das pa de lta bu'i kun nas dkris pa skyes so //	
dus las 'das ma thag tu mnar med pa'i sems can dmyal ba chen por skyes so //	
de nas bcom ldan 'das kyis byung ba de la tshigs su bcad pa dag gsungs pa /	
mi zhig skyes par gyur pa yi //	
kha nas sta re tshig byung ste //	
nyes par smra ba smra tshig des //	
bdag nyid la ni gcod par byed //	
gang zhig smad 'os skye po bsngags byed cing //	
bsngags 'os skye bo rnam par smod byed pa //	
de ni kha yi nyes pa gang gis na //	
bde ba 'thob mi 'gyur ba'i nyes pa gsog /	
'dir ni rgyan pos rang gi nor yal ba //	
'di ni phung ba cung zad tsam yin te //	
bde gshegs rnams la yid kyis gdug bsam pa //	
gang yin de ni phung ba chen po yin //	
'phags la smod byed lus dang ngag gi las //	
sdig to byas nas chu bur rdol rnams su //	
lo 'bum dag dang chu bur can du lo //	
bzhi khri tshig stong gang yin dmyal der 'gro //	
sangs rgyas bcom ldan 'das yul ka shi nas ljongs rgyu zhing gshegs pa na /	
grong rdal mtshams ma bcad pa gzhan zhig tu dgongs btab nas bzhugs so //	
de nas bcom ldan 'das rlung nad kyi snyun gyis thebs par gyur to //	
de nas tshe dang ldan pa kun dga' bo 'di	
snyam du sems @31b te; bcom ldan 'das la bdag	
gis rang gi blos ni /	
rim gro lan mang du byas na /	
sman pa la lan 'ga' yang ma dris kyi /	
ma la bdag gis da ni sman pa la dri'o //	
snyam ste /	
de sman pa'i drung du song nas bzhin bzang /	
bcom ldan 'das 'di lta bu'i snyun gyis thebs kyi /	
sman ston cig /	
des smras pa /	
'phags pa /	
gru gsum cha ba mar mang pos stsal ba sgrol la gsol cig /	
snyun gdangs par 'gyur ro //	
de nas tshe dang ldan pa kun dga' bo rang nyid kyis byas te btsos nas /	
bcom ldan 'das la phul lo //	
sangs rgyas bcom ldan 'das rnams ni /	
mkhyen bzhin du rmed pa yin pas /	
sangs rgyas bcom ldan 'das kyis tshe dang ldan pa kun dga' bo la rmed pa /	
kun dga' bo /	
'di ci yin /	
des gsol pa /	
btsun pa /	
bdag gi glo ba la bsam na /	
bcom ldan 'das la bdag gis rang gi blos ni /	
rim gro lan mang du bgyis na /	
sman pa la lan 'ga' yang ma dris kyi /	
ma la bdag gis da ni sman pa la dri'o //	
snyam bgyid nas /	
bdag gis sman pa la smras na /	
de'i mchid nas gru gsum chab mar mang pos stsal pa /	
sgrol la stsol cig dang /	
snyun gdangs par 'gyur ro //	
zhes mchid nas /	
de nas bdag gis bgyis te; bsgral ba lags so //	
kun dga' bo /	
gang du btsos /	
mtshams kyi nang du'o //	
gang du bzhag /	
mtshams kyi nang du'o //	
sus btsos /	
bdag gis mtshams kyi nang du'o //	
kun dga' bo /	
@32a *// mtshams kyi nang du btsos la /	
mtshams kyi nang du bzhag kyang zhag lon pa longs spyad par mi bya'o //	
mtshams kyi nang du btsos la /	
mtshams kyi phyi rol tu zhag lon pa yang longs spyad par mi bya'o //	
mtshams kyi phyi rol tu btsos la /	
mtshams kyi nang du zhag lon pa yang longs spyad par mi bya'o //	
mtshams kyi phyi rol tu btsos la mtshams kyi phyi	
rol du zhag lon na yang longs spyad par mi	
bya'o // kun dga' bo /	
mtshams kyi nang yang rung /	
mtshams kyi phyi rol tu yang rung ste /	
dge slong gis btsos pa ni /	
thams cad kyi thams cad du longs spyad par mi bya'o //	
bcom ldan 'das kyis /	
dge slong gis btsos pa thams cad kyi thams cad du longs spyad par mi bya'o //	
zhes gsungs pa dang /	
mnyan yod na khyim bdag gzhan zhig yod pa de /	
bcom ldan 'das gang na ba der song ste phyin nas /	
bcom ldan 'das kyi zhabs la mgo bos phyag byas te /	
phyogs gcig tu 'dug go //	
phyogs gcig tu 'dug pa dang /	
bcom ldan 'das kyis khyim bdag de la chos dang	
ldan pa'i gtam gyis yang dag par ston par mdzad	
/ yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar zhes bya ba nas yang dag	
par rab tu dga' bar mdzad nas cang mi gsung	
ngo // zhes bya ba'i bar du'o //	
de nas khyim bdag de stan las langs @32b te; bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig sang bdag gi sdum par gdugs tshod sbyor zhing	
mchis na / gnang bar mdzad du gsol zhes bya ba nas rgyas par sbyar te /	
ji tsam na /	
spyan 'dren gyis dus tshod gsol pa; btsun pa /	
gdugs tshod lags na /	
bcom ldan 'das da de'i dus la bab par dgongs su gsol /	
de nas dge slong gi dge 'dun snga dro sham thabs bgos /	
lhung bzed dang chos gos thogs nas; khyim ga la ba der dong ngo //	
bcom ldan 'das ni /	
bsod snyoms bzhes nas rdzas kyis bsgrubs pa'i khyim na bzhugs so //	
sangs rgyas bcom ldan 'das rnams ni /	
bsod snyoms bzhes nas rgyu lngas rdzas kyis bsgrubs pa'i khyim na bzhugs te /	
lnga gang zhe na /	
nad pa la gzigs par bzhed pa dang /	
gnas mal la gzigs par bzhed pa dang /	
nang du yang dag 'jog la bzhugs par bzhed pa dang /	
lha rnams la chos ston par bzhed pa dang /	
nyan thos rnams 'dul ba la bslab pa'i gzhi bca' bar bzhed pa yin no //	
skabs 'dir ni /	
bcom ldan 'das nyan thos rnams 'dul ba la bslab	
pa'i gzhi bca' bar bzhed pas bsod snyoms bzhed nas	
rdzas kyis bsgrubs pa'i khyim na bzhugs so //	
tshe dang ldan pa kun dga' bo ni /	
bcom ldan 'das kyi bsod snyoms @33a *//	
nod pa yin te /	
ji tsam na /	
der 'bras chan ma tshos pa zhig phog pa dang /	
de nas tshe dang ldan pa kun dga' bo 'di snyam du sems te /	
bcom ldan 'das snyun gdangs nas ring po ma lon la /	
'bras chan 'di yang ma tshos pa zhig pas 'di	
gal te longs spyad na snyun slar ldang bar 'gyur	
srid kyi / bcom ldan 'das kyis ma gnang yang /	
'di nyid kyis rkyen byas nas gnang bar 'gyur ba'i gnas de yod do snyam nas /	
des chu snod blangs te chus btab nas ji srid tshos pa de srid du btsos so //	
de nas bcom ldan 'das la gsol to //	
sangs rgyas bcom ldan 'das rnams ni /	
mkhyen bzhin du rmed pa yin pas /	
sangs rgyas bcom ldan 'das kyis tshe dang ldan pa kun dga' bo la rmed pa /	
kun dga' bo /	
ci /	
dge 'dun thams cad kyi 'bras chan yang 'di 'dra'am /	
btsun pa /	
ma lags te /	
'on kyang ma dral ba lags so //	
'o na /	
'di ga las 'ongs /	
des skabs de /	
bcom ldan 'das la rgyas par gsol pa dang /	
bcom ldan 'das kyis bka' stsal pa /	
kun dga' bo /	
legs so //	
legs so //	
ngas rjes su gnang ba gang yin pa de yang khyod kyis shes so //	
de lta bas na /	
rjes su gnang ste /	
dge slong gis ma tshes pa byin len byos la /	
btsos la longs spyad par bya'o //	
bcom ldan 'das kyis dge slong gis ma tshos pa byin len byos la /	
btsos te longs spyad par bya'o //	
zhes gsungs pa dang /	
drug @33b sde rnams kyis 'bras skam byin len byas te /	
btsos nas longs spyad par brtsams pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
'bras chan sum cha tshos pa byin len byos la /	
btsos te longs spyad par bya'o //	
tshod ma dang /	
me tog dang /	
'bras bu dang /	
nya dang /	
sha dag ni /	
kha dog gyur na /	
byin len byas te longs spyad par bya'o //	
'o ma la sogs pa'i rdzas kyi khu ba rnams /	
gang gi tshe lan gnyis lan gsum du bskol bar	
gyur pa de'i tshe byin len byas te bskol nas	
spyad par bya ste /	
'di la 'gyod par mi bya'o //	
'di las gzhan du longs spyad na /	
'gal tshabs can du 'gyur ro //	
sangs rgyas bcom ldan 'das rgyal bu rgyal byed kyi tshal /	
mgon med zas sbyin gyi kun dga' ra ba na bzhugs so //	
de'i tshe grong khyer slo ma lta bu zhes bya ba na /	
khyim bdag 'byor pa zhes bya ba phyug pa /	
nor mang ba /	
longs spyod che ba /	
yongs su bzung ba yangs shing rgya che ba /	
rnam thos kyi bu'i nor dang ldan pa /	
rnam thos kyi bu la nor gyis 'gran pa zhig gnas so //	
des rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa las /	
dus gzhan zhig na chung ma la sems can zhugs par gyur to //	
de zla ba brgyad dam dgu 'das nas /	
khye'u gzugs bzang ba /	
mdzes pa /	
blta na sdug pa zhig @34a *//	
btsas nas /	
de nyi ma bdun gsum nyi shu rtsa gcig tu btsas pa'i btsas ston rgya cher byas nas /	
ming 'dogs par byed de /	
khye'u 'di'i ming cir gdags /	
nye du rnams kyis smras pa /	
khye'u 'di /	
khyim bdag 'byor pa'i bu yin pas /	
de lta bas na /	
khye'u'i ming 'byor len zhes bya bar gdags so //	
zhes khye'u de'i ming 'byor len zhes bya bar btags so //	
yang rtse bar byed /	
dga' bar byed /	
dga' mgur spyod par byed pa las khye'u btsas nas /	
de'i ming ni /	
'byor skyob ces bya bar btags so //	
yang de'i khye'u zhig btsas te; de'i ming ni /	
'byor dga' zhes btags so //	
ji tsam dus gzhan zhig na /	
khyim bdag 'byor ba nad kyis btab par gyur nas de shin tu tshig rtsub por smra ste /	
des na /	
chung ma dang /	
bus kyang yal bar bor ro //	
de'i mngag gzhug byed pa'i bu mo zhig yod pa des bsam pa /	
bdag gi jo bos thabs brgya stong du mas longs spyod rnams bsags na /	
de nad kyis thebs par gyur pa dang /	
chung ma dang bus kyang yal bar bor ro //	
bdag gis rje bo yal bar 'dor ba ni /	
bdag la rigs pa ma yin no //	
snyam nas /	
des sman pa'i drung du song ste /	
jo bo khyod kyis khyim bdag 'byor pa mkhyen tam /	
shes so //	
de ci bya /	
de 'di 'dra ba'i bro nad cig gis thebs te /	
de chung ma dang bus kyang yal bar bor na /	
de'i sman ston cig /	
des smras pa /	
chung ma dang @34b bu dag gis kyang yal bar bor ro //	
zhes khyod nyid zer na /	
'o na /	
de la su zhig rim gro byed /	
de'i rim gro bdag gis bgyi mod kyi /	
ci nas kyang sman rin chung ba zhig ston cig /	
des /	
de'i sman ni /	
'di yin no //	
zhes bstan to //	
de nas des bdag rang gi rgyags las kyang cung zad sbyar /	
khyim de nyid nas kyang cung zad brkus nas /	
rim gro byas te de sos par gyur to //	
des bsam pa /	
bdag gi chung ma dang bus kyang yal bar bor te /	
'di ltar bdag gson por gyur pa ni /	
bu mo 'di'i mthu yin gyi /	
'di la phan gdags par bya'o //	
snyam nas /	
des de la smras pa /	
bu mo /	
kho bo ni /	
chung ma dang /	
bus kyang yal bar bor ba las /	
kho bo cung zad cig gson pa de thams cad ni /	
khyod kyi drin yin na /	
khyod mchog ci 'dod pa sbyin gyi /	
smros shig /	
gal te jo bo /	
bdag khyod kyi thugs su 'thad par gyur na /	
bdag khyod dang lhan cig 'grogs par 'tshal lo //	
des smras pa /	
nga dang khyod lhan cig 'grogs pas ci byed /	
karsha pa na lnga brgya byin la bran las dbyung bar bya'o //	
des smras pa /	
jo bo /	
bdag rgyangs bkum par mchis kyang bran mo kho na lags par bas te /	
gal te rje'i sras khyod dang lhan cig 'grogs na /	
de lta na /	
bran mor mi 'gyur lags so //	
des gal gyis chu bar shes nas smras pa /	
bu mo gang gi tshe rung zhing zla mtshan dang	
ldan par gyur pa de'i tshe kho bo la sbron	
cig / des dus gzhan zhig na /	
rung zhing zla mtshan dang ldan par gyur nas des de la sbran to //	
de nas @35a *//	
khyim bdag 'byor pa dang /	
de gnyis lhan cig dga' mgur spyad pas /	
de sems can dang ldan par gyur to //	
gang gi nyi ma la sems can zhugs par gyur pa'i nyin de kho na nas bzung nas /	
khyim bdag 'byor ba'i nor thams cad dang las kyi mtha' thams cad yongs su rdzogs par gyur to //	
de zla ba brgyad dam dgu 'das nas khye'u gzugs bzang ba mdzes pa /	
blta na sdug pa /	
mdog gser 'dra ba /	
mgo gdugs ltar 'dug pa /	
lag pa ring ba /	
dpral ba'i dbyes che ba /	
smin ma 'dzar ba /	
sna'i gzengs mtho ba /	
yan lag dang nying lag thams cad dang ldan pa zhig btsas so //	
de btsas nas lhag par khyim bdag 'byor pa'i dgos pa thams cad dang /	
las kyi mtha' thams cad yongs su rdzogs par gyur to //	
de nyi ma bdun gsum nyi shu rtsa gcig tu	
btsas pa'i btsas ston rgya cher byas nas ming 'dogs	
par byed de zhes bya ba nas gang po zhes	
bya bar gdags so //	
zhes de'i ming gang po zhes btags so; ;zhes bya ba'i bar gong ma bzhin no //	
khye'u gang po ma ma brgyad la rjes su gtad de /	
dri ma 'phyi ba'i ma ma gnyis dang zhes bya ba nas rgyas par sbyar te /	
rdzing na gnas pa'i padma bzhin du myur du skyed par byed do zhes bya ba'i bar du'o //	
de chen por gyur pa de'i che yi ge dang /	
rtsis dang /	
grangs dang /	
lag rtsis dang /	
dbyung pa dang /	
gzhug pa dang /	
gzhag pa la nye bar zhugs shing /	
@35b brtag pa brgyad po gzhi brtag pa dang /	
ras brtag pa dang /	
rin po che brtag pa dang /	
shing brtag pa dang /	
glang po che brtag pa dang /	
rta brtag pa dang /	
gzhon nu brtag pa dang /	
gzhon nu ma brtag pa la shin tu byang zhing /	
brtag pa gzhan yang byed pa dang /	
klog pa la mkhas pa dang /	
spyod pa gsal bar gyur to //	
de nas khyim bdag 'byor pas 'byor len la sogs	
pa bu rnams rim bzhin du khyim phub pa dang	
/ de dag chung ma la lhag par chags pas /	
'tsho nam yal bar bor te 'jo sgeg lhur len cing 'khod do //	
de nas khyim bdag 'byor pa /	
lag pa la 'gram pa gtad nas sems khong du chud cing 'dug pa de /	
bu rnams kyis mthong nas dris pa /	
yab /	
khyod ci'i slad du phyag la zhal gtad nas sems khong du chud cing bzhugs /	
des smras pa /	
bu dag /	
nga ni /	
ji srid gser 'bum ma rnyed pa de srid du khyim ma phub bo //	
khyed cag 'tsho nam yal bar bor nas chung ma	
la lhag par chags pas 'jo sgeg lhur len cing	
'khod de / nga shi nas khyim mya ngan gyis gang bar 'gyur na /	
ji ltar sems khong du chud par mi 'gyur /	
'byor len gyis /	
rin po che'i rna rgyan thogs pa phral nas shing gi rna rgyan zhig btags te /	
bdag gis ji srid gser 'bum ma grub pa de	
srid du rin po che'i rna rgyan gdags par mi	
bya'o // zhes dam bcas so //	
gcig gis ni /	
rgya skegs kyi rna rgyan no //	
gcig gis ni /	
zha nye'i rna rgyan no //	
de dag gi ming 'byor len dang /	
'byor skyob dang /	
'byor dga' zhes bya ba gang yin pa de @36a *//	
dag nub par gyur nas /	
shing gi rna rgyan can /	
rgya skegs kyi rna rgyan can /	
zha nye'i rna rgyan can zhes bya bar ming grags so //	
de rnams zong thogs te /	
rgya mtsho chen por dong ba dang /	
gang pos smras pa /	
yab /	
bdag kyang rgya mtsho chen por mchi'o //	
des smras pa /	
bu khyod bus pa yin gyi /	
'di nyid du 'dug /	
tshong khang gi bya ba dag byos shig /	
ces de ni /	
de nyid du 'dug go ;de rnams kyis kyang gru bo che grub nas lhags te /	
lam gyis dub pa ngal sos nas smras pa /	
yab /	
bdag cag gi zong 'di rtsir gsol /	
brtsis nas re res kyang gser 'bum 'bum rnyed par gyur to //	
gang pos kyang de nyid du chos dang mthun par bsgyur ba gser 'bum lhag cig rnyed nas /	
gang bos kyang pha'i rkang pa gnyis la gtugs nas smras pa /	
yab /	
bdag gi tshong khang nas bsgyur ba'i rdzas kyang rtsir gsol /	
des smras pa /	
bu khyod 'di nyid na 'dug 'dug na /	
khyod la ci zhig rtsir yod /	
des smras pa /	
yab /	
'on kyang rtsir gsol /	
mkhyen par 'gyur ro //	
brtsis nas gang po yang rigs par bsgrubs pa bzhi po nyid ma gtogs pa /	
gser 'bum lhag cig byung ngo //	
khyim bdag 'byor pa /	
dga' ba dang yid bde ba skyes te bsam pa /	
sems can 'di ni /	
bsod nams kyi mthu chen po dang ldan pa zhig lta ste /	
'dis 'di nyid na 'dug bzhin du gser 'bum snyed cig grub bo //	
snyam mo //	
ji tsam dus gzhan zhig na /	
khyim bdag 'byor pa nad kyis btab par @36b gyur nas des bsam pa /	
bdag shi ba dang 'di dag 'bye bar 'gyur gyi /	
thabs shig bsham par bya'o //	
snyam nas /	
des de dag la smras pa /	
bu dag /	
shing skam po dag lta gon gyis shig /	
de rnams kyis shing dag sta gon dag byas pa dang /	
des smras pa /	
me bus shig /	
de rnams kyis me bus pa dang /	
des smras pa /	
mgal ba re re nas phyung zhig /	
de rnams kyis mgal ba re re nas phyung ba dang /	
me de shi bar gyur to //	
des smras pa /	
bu dag /	
khyod kyis mthong ngam /	
yab /	
mthong lags so //	
des tshigs su bcad pa dag smras pa /	
mgal ba tshogs pas me 'bar ltar //	
spun tshogs pa yang de bzhin no //	
mgal ba phral na shi 'gyur ba //	
mi rnams kyang ni de dang 'dra //	
bu dag /	
nga shi nas khyed cag gis bud med kyi tshig mnyan par mi bya'o //	
bud med kyis ni bza' dag 'byed //	
sngar ma rnams ni ngag gis 'byed ngan la smras pas gsang tshig 'phel //	
'dod pa yis ni mdza' bshes 'byed //	
de dag gzhan ni /	
dong ngo //	
'byor len de nyid na 'dug pa dang /	
des smras pa /	
bu khyod kyis ji ltar gyur kyang gang po gtang bar mi bya ste /	
sems can 'di ni /	
bsod nams kyi mthu chen po dang ldan pa yin no //	
zhes bsgo ste /	
bsags pa kun gyi mtha' zad cing //	
mthon po rnams kyi mtha' ltung 'gyur //	
phrad pa'i mtha' ni 'bral ba ste; ;gson pa'i mtha' ni 'chi ba yin //	
zhes smras nas /	
dus kyi chos dang ldan par gyur to //	
de rnams kyis de ras sngon po dang /	
ser po dang /	
dmar po dang /	
dkar po rnams kyis khyogs brgyan te /	
@37a *// bkur sti cher byas nas dur khrod du khyer te bsregs so //	
de nas mya ngan sangs pa byas nas smras pa /	
gang gi tshe bdag cag gi pha gson pa de'i tshe ni srog de la rag las na /	
da de dus las 'das na /	
gal te de 'tsho nam yal bar bor te 'dug na /	
khyim zhig par 'gyur zhing /	
nye du rnams kyis kyang dpyas par 'gyur gyi /	
ma la bdag cag zod thogs te /	
yul gzhan du 'dong ngo //	
gang pos smras pa /	
gal te de lta na bdag kyang mchi'o //	
de rnams kyis smras pa /	
khyod 'di nyid du 'dug la tshong khang gi bya ba dag byos shig /	
kho bo cag kho na 'dong ngo zhes de rnams kyis zong khyer te yul gzhan du dong ngo ////	
'dul ba gzhi /	
bam po nyi shu bzhi pa /	
gang po la ni dgos pa thams cad gtad nas de nyid na gnas so; ;chos nyid kyis /	
phyug pa'i khyim bdag na nyin re zhing 'god pa	
'bog pa yin pas de dag gi chung mas bran	
mo dag mngags te 'god pa nod du btang ba	
las / gang po tshong pa dang /	
tshong dpon dang /	
ded dpon dang /	
gzhan yang rjes su 'tsho ba dag gis yongs su bskor cing 'dug ste /	
de dag gis skabs ma rnyed do //	
ji tsam na /	
de dag langs te dong par gyur pa de'i tshe /	
de dag la nyin par gyi 'god pa phog go /	
bu mo de dag ring zhig lon te 'ongs pa dang /	
kye ma /	
bu mo khyed cag ring zhig cis thogs zhes spyos pa las /	
de dag gis smras pa /	
gang po tshong pa dang /	
tshong dpon dang /	
@37b ded dpon dang /	
gzhan yang rjes su 'tsho ba dag gis yongs su	
bskor cing nyi ma'i 'od zer lta bur gzi brjid	
'bar zhing bzhugs te /	
gang gi tshe de dag langs te mchis pa de'i tshe phog go /	
de dag gis smras pa /	
gang dag gi khyim na bran mo'i bu dag dbang	
phyug la dbang byed pa de dag la yong yang	
de ltar 'gyur ro //	
'byor len gyi chung mas bran mo la smras pa /	
ring mo zhig tu ci'i phyir thogs des skabs de rgyas par smras pa dang /	
des smras pa /	
khyod 'or che'o //	
khyod kyis dus shes par byos la song zhig /	
des dus shes par byas nas song ba dang myur du thob bo //	
gzhan dag ni /	
ring du thogs par gyur nas de dag gis de la dris pa /	
khyod ni /	
ci ste myur bar 'khor /	
des thams cad smras nas /	
de dag kyang de dang lhan cig 'dong bar brtsams so //	
gang po yang tshong pa dang /	
tshong dpon dang /	
ded dpon dang /	
gzhan yang rjes su 'tsho ba rnams kyis yongs su bskor cing 'dug pa las /	
de dag kyang dong nas des de la nyin par gyi 'god pa phog go /	
de dag gis kyang myur du thob bo //	
de dag gi jo mo dag gis smras pa /	
myur du 'khor ba 'di la rgyu ci yod /	
de dag gis smras pa /	
jo mo thu mo snyun mi mnga' bar gyur cig /	
gang gi tshe de'i bran mo mchis pa de'i tshe phog lags kyi /	
bdag cag de dang 'grogs te mchi'o //	
de dag mi bzod pa skyes nas smras pa /	
gang dag gi khyim na bran mo'i bu dag dbang	
phyug la dbang byed pa de dag la yong yang	
de ltar 'gyur ro //	
ji tsam dus gzhan @38a *//	
zhig na /	
'byor len dang /	
'byor skyob dang /	
'byor dga' rnams lhan cig tu dga' zhing mthun rgya	
mtsho chen po nas gru bo che grub ste 'ongs	
so // 'byor len gyis chung ma la dris pa /	
bzang mo /	
gang pos khyod legs par bskyangs sam /	
des smras pa /	
ji ltar ming po'am /	
bus bgyi ba bzhin du legs par bgyis so //	
gzhan dag la khyim thab dag gis smras pa dang /	
de dag gis smras pa /	
gang dag gi khyim na bran mo'i bu dbang phyug	
la dbang bgyis pa de dag la yong yang de	
ltar 'gyur lags so //	
de dag gis bsam pa /	
bud med dag ni /	
mdza' bshes kyi dbyen du 'gyur ro snyam mo //	
ji tsam dus gzhan zhig na /	
ka shi ka'i ras kyi tshong khang gi sgo phye ma thag tu 'byor len gyi bu 'ongs nas /	
gang pos /	
de la ka shi ka'i ras yug cig bskon no //	
mna' ma dag gis mthong nas smras pa /	
bu /	
'di sus byin /	
des smras pa /	
khu gus byin no //	
gzhan dag gis mthong nas kyang rang rang gi bu btang ba dang /	
ka shi ka'i ras kyi tshong khang gi sgo ni /	
bcad /	
ras sbom po dag yod pa'i tshong khang gi sgo	
phye ba la de dag kyang ma stes te phyin	
nas / de dag la gang pos ras sbom po	
bdag bskon no; ;de dag gis mthong nas khyim thab	
dag la smras pa /	
khyed cag gis gzigs sam /	
kha cig la ni /	
ka shi ka'i ras yug stsal la /	
kha cig la ni /	
ras sbom po dag go /	
de dag gis @38b lan btab pa /	
ci /	
gdon mi za bar 'di ltar ka shi ka'i tshong khang gi ras kyi sgo ni /	
bcad la /	
ras sbom po'i sgo phye ba la bab pa zhig ma yin grang /	
de dag gis smras pa /	
da dung yang brtag par bgyi'o; ;ji tsam dus gzhan zhig na /	
sha kha ra'i tshong khang gi sgo phye ba na 'byor len gyi bu 'ongs nas /	
des sha kha ra phor bu gang thob ste /	
des de khyer nas khyim du song ba dang /	
mna' ma dag gis mthong nas smras pa /	
bu /	
'di sus byin /	
des smras pa /	
khu gus byin no //	
de dag gis kyang rang rang gi bu btang ba dang /	
sha kha ra'i tshong khang gi sgo ni /	
bcad /	
bu ram gyi tshong khang gi sgo phye ba dang /	
de dag kyang ma stes te /	
bu ram gyi tshong khang gi sgo phye ba'i khar	
'ongs nas de dag gis bu ram zhig thob bo	
// de dag gis smras pa /	
khyod kyis gzigs sam /	
gcig la ni /	
sha kha ra stsal la /	
gzhan la bu ram stsal lo //	
de dag gis de mthong ste /	
ji ltar khyim bgo ba byed par stsol ba de	
ltar khyim thab dag bye nas de dag phan tshun	
gros byas pa / bdag cag gi khyim gtan zhig gis bgo bar bya'o //	
gcig gis smras pa /	
phu bo chen po sbran pa snyam /	
gcig gis smras pa /	
re zhig ji lta bgo bar dpyad do //	
gnyis kyis rang gi blos dpyad pa /	
gcig gis ni /	
khyim na yod pa dang zhing na yod pa'o //	
gcig gis ni /	
tshong khang na yod pa dang yul gzhan na yod pa'o //	
gcig gis ni gang po'o //	
gal te phu bo chen pos /	
khyim na yod pa dang zhing na yod pa blangs na /	
bdag cag gis @39a *//	
tshong khang na yod pa dang yul gzhan na yod pas rang 'tsho bar nus so //	
'on te tshong khang na yod pa dang yul gzhan na yod pa blangs na /	
'on kyang bdag cag gis khyim na yod pa dang zhing na yod pas rang 'tsho bar bya zhing /	
gang po yang mnar bar nus so //	
snyam nas /	
de gnyis kyis de ltar gros byas te /	
'byor len gyi drung du song nas spun zhig par 'gyur gyi /	
bdag cag khyim bgo'o //	
des smras pa /	
khyim 'jig par byed pa ni /	
bud med dag yin pas /	
legs par brtags te bya ba snyam /	
de gnyis kyis smras pa /	
bdag cag gis brtags zin gyi; bgo'o //	
des smras pa /	
gal te de lta na /	
gzu bo mi lnga zhig bos shig /	
de gnyis kyis smras pa /	
bdag cag gis snga mo zhig tu bgos zin na /	
gzu bo mi lnga ci dgos kyi /	
gcig gis ni; khyim na yod pa dang zhing na yod pa dag go /	
gcig gis ni /	
tshong khang na yod pa dang yul gyi mtha' na yod pa'o //	
gcig gis ni /	
gang po'o //	
des smras pa /	
ci /	
gang po la skal pa mi sbyin na ma /	
de gnyis kyis smras pa /	
bran mo'i bu de la bgo skal sus sbyin /	
der ma bos kyi /	
de nyid bdag cag gis bgo'o //	
gal te khyod bzhed na /	
khyod nyid snyoms shig /	
des bsam pa /	
pha na re /	
bdag khyod kyis bdog pa thams cad yongs su btang yang gang po gtang bar mi bya'o //	
zhes bsgo bas /	
gang po blang bar bya'o //	
snyam du bsam nas /	
smras pa /	
gal te de lta na /	
gang @39b po ni /	
kho bos bkur ro //	
khyim na yod pa dang zhing na yod pa dbang ba gang yin pa de ni /	
rings par khyim du song nas smras pa /	
mna' mthu mo phyung zhig /	
de'i phyir phyung ba dang /	
slar yang ma 'jug cig /	
ci'i phyir /	
bdag cag gis khyim du gtogs pa bgos zin to //	
tshong khang na yod pa dang yul gzhan na yod pa dbang ba gang dag de yang /	
de ma thag tu tshong khang du song nas smras pa; gang po mar bobs shig /	
des babs pa dang /	
da phan chad ma 'dzeg cig /	
ci'i phyir /	
bdag cag gis khyim bgos te /	
yul gzhan na yod pa dang tshong khang na yod pa ni /	
bdag gi yin no; ;des smras pa /	
bdag gi bgo skal byin cig /	
des smras pa /	
khyod bran mo'i bu yin na /	
khyod la ci'i phyir bgo skal byin /	
der ma zad /	
khyod nyid kho bo cag gis bgos te /	
phu bo chen pos thob bo //	
'byor len gyi chung ma gang po dang lhan cig	
'grogs te gnyen zhig gi khyim du dong ba dang	
/ bus pa bkres nas ngu bar brtsams so //	
des smras pa /	
gang po /	
bus pa dag la g-yar tshus stsol cig /	
des smras pa /	
karsha pa na phog cig /	
des smras pa /	
khyod kyis gser 'bum snyed kyi spogs byas na /	
bus pa dag gis g-yar tshus ma mchis pa lta /	
ci /	
kho bos khyed cag gis khyim 'di 'dra ba 'khos su 'bebs par 'gyur bar shes sam /	
gal te /	
kho bos shes par gyur na /	
gser 'bum phrag du ma spags pa zhig /	
bud med kyi gos kyi mthar ma sha @40a *//	
ka sgyu ma can dag thum po byed pa de ni /	
chos nyid yin te /	
des ma sha ka sgyu ma can zhig phog ste /	
g-yar tshus bsnams te byon cig /	
des de khyer te tshong 'dus su song ba las;	
mi zhig gis rgya mtsho'i rlabs kyis bdas pa'i shing	
las khur cig khyer te grang bas sbrebs nas 'dar	
zhing 'ong ba de /	
des mthong nas dris pa /	
kye nang rje /	
ci'i phyir de ltar 'dar /	
des smras pa /	
bdag gis kyang ma 'tshal te /	
cung zad du na shing khur 'di thogs nas bdag 'di 'dra bar grang bar gyur to //	
de shing brtag pa la mkhas pas /	
des shing de brtag par brtsams pa dang /	
de na tsandan sa mchog yod par mthong nas /	
des de la smras pa /	
kye nang rje /	
rin ji tsam du btsong /	
karsha pa na lnga brgyar ro //	
des de shing khur de blangs nas tsandan sa mchog phyung ste /	
tshong 'dus su song nas sog les dum bu bzhir gshags te /	
dum bu de rnams karsha pa na stong du btsong nas /	
de nas de la karsha pa na lnga brgya byin te /	
'di skad ces smras so //	
khyim ga ge mo zhes bya ba na 'byor len gyi chung ma 'dug gi /	
der shing khur 'di khyer la gang pos bskur ba yin no //	
zhes byos shig /	
des de khyer nas ji ltar gyur pa dag smras pa dang /	
des brang brdungs nas smras pa /	
'di ltar /	
de nor 'khyams na /	
shes rab kyang 'khyams sam /	
ci /	
btso ba tshol du btang na /	
btso rgyu gang yin pa de nyid med par bus pa bskur to //	
ji tsam dus gzhan @40b zhig na /	
grong khyer slo ma lta bu'i rgyal po tsha ba'i rims chen pos thebs nas /	
myog myog por gyur pa de la sman pas tsandan sa mchog bstan to //	
de nas blon po rnams kyis tsandan sa mchog bcal bar brtsams pa dang /	
de rnams kyis tshong 'dus su brgyud pa las thos nas /	
de rnams gang po'i drung du song ste tsandan sa mchog yod dam /	
yod do //	
rin ji tsam du btsong /	
karsha pa na stong ngo //	
de rnams kyis /	
karsha pa na stong gis nyos nas rgyal po la byugs pa dang sos par gyur to //	
rgyal pos bsam pa /	
gang gi khyim na tsandan sa mchog yod pa'i khyim	
de ci 'dra ba zhig yin snyam nas; rgyal pos	
blon po rnams la rmed pa /	
'di ga las 'ongs /	
blon po rnams kyis smras pa /	
lha /	
gang po las so //	
gang po 'dir khug cig /	
der pho nya song nas smras pa /	
gang po /	
lhas bka' stsal to //	
des dpyad par brtsams pa /	
rgyal po bdag la ci'i phyir bka' stsol /	
des yang bsam pa /	
de tsandan sa mchog gis snyun gdangs par gyur pas de'i phyir bdag la bka' stsal gyi /	
tsandan sa mchog thams cad khyer te 'gro'o //	
snyam nas /	
des tsandan sa mchog gi dum bu gsum ras kyi nang du dkris te /	
gcig lag tu thogs nas rgyal po'i drung du song ba dang /	
rgyal pos smras pa /	
gang po /	
tsandan sa mchog cung zad yod dam /	
des smras pa /	
lha /	
'dir mchis so //	
'di la rin ji tsam /	
gser 'bum mo //	
gzhan yang yod dam /	
lha mchis so //	
zhes des dum bu gsum char @41a *//	
bstan pa dang /	
rgyal pos blon po rnams la bsgo ba /	
gang po la gser bzhi 'bum byin cig /	
gang pos smras pa /	
lha /	
gsum gyi ni stsol cig /	
gcig gi ni /	
lha la skyes su 'bul lo //	
gsum gyi byin nas /	
rgyal pos smras pa /	
gang po khyod nga'i thugs su 'thad kyi /	
mchog ci 'dod pa gsol cig dang sbyin no //	
lha /	
gal te thugs dang 'thad par gyur na /	
lha'i yul du sus kyang mi gtse bar mchis par gsol /	
rgyal pos blon po rnams la bsgo ba /	
shes ldan dag /	
deng phyin chad khyed kyis gzhon nu rnams la bsgo bar bya'o //	
gang po la ni ma yin no; ;ji tsam na /	
tshong pa lnga brgya tsam rgya mtsho chen po'i gru	
bo che grub nas grong khyer slo ma lta bur	
lhags so // tshong pa'i tshogs kyis nang khrims bcas pa /	
bdag cag sus kyang gcig pus tshogs las gar te tshong pa'i drung du 'gro bar mi bya'o //	
gal te song na /	
de la karsha pa na drug cu dbab po //	
blangs kyang tshogs 'dus te blang bar bya'o //	
zhes bcas so //	
kha cig gis smras pa /	
gang po yang sbran pa snyam /	
kha cig gis smras pa /	
bkren pa de la sbran na ci yod /	
de'i tshe gang po phyir byung ba na /	
des tshong pa lnga brgya tsam rgya mtsho chen po	
nas gru po che grub nas grong khyer slo ma	
lta bur phyin no //	
zhes thos nas de grong khyer du ma zhugs pa	
nyid du de dag gi drung du song ste dris	
pa / shes ldan dag /	
rdzas 'di dag ci yin /	
de rnams kyis smras pa /	
'di dang 'di @41b dag yin no //	
rin ji tsam /	
ded dpon gar phyin yang khyod kho na dri bar bas so //	
des smras pa /	
gal te de yin yang 'on kyang rin thang smos shig /	
de dag gis gser sa ya dang brgyad 'bum du rin btab bo //	
des smras pa /	
shes ldan dag /	
thag bcad pa'i gser sum 'bum khyer cig /	
zong 'di dag ni /	
kho bo'i yin no //	
lhag ma ni /	
nang du phyin nas sbyin no //	
de bzhin du bgyi'o //	
zhes pa dang /	
des gser sum 'bum yang blangs nas thag bcad pa'i phyir byin /	
rang gi rgyas kyang btab ste song ngo //	
de nas tshong pa'i tshogs kyis /	
tshong pa'i g-yog gi mi dag rdzas ci yod ltos shig ces mngags nas /	
de dag song ste dris pa /	
rdzas 'di dag ci yin /	
'di dang 'di dag yin no //	
bdag cag la 'di 'dra bas ni /	
mdzod dang bang ba gang bar 'dug go /	
de rnams kyis smras pa /	
gang yang rung /	
ma gang yang rung ste /	
'on kyang 'di btsong zin to //	
su zhig la /	
gang po la'o //	
gang po la btsong na /	
chen mo zhig khugs mod /	
de rnams kyis smras pa /	
des thag bcad par byin pa gang yin pa de /	
khyed kyis rin du yang mi sbyin no //	
des thag bcad par ci byin /	
gser sum 'bum mo //	
des phu bo de dag las brkus yang dag go /	
de rnams slar log ste tshong pa'i tshogs la smras pa /	
rdzas de dag ni /	
btsong zin to //	
su zhig la /	
gang po la'o //	
gang po la btsong na /	
chen mo zhig khugs mod //	
des thag bcad par byin pa gang yin pa de khyed kyis rin du yang @42a *//	
mi sbyin no //	
des thag bcad par ci byin /	
srang sum 'bum mo //	
des spun de dag la brkus yang dag go /	
de rnams kyis de bos nas smras pa /	
gang po /	
tshong pa'i tshogs kyis khrims su bcas pa /	
sus kyang gcig pus zong mi blang gi /	
tshong pa'i tshogs kho na blang bar bya'o zhes bcas na /	
khyod kyis ci'i phyir blang /	
des smras pa /	
shes ldan dag /	
gang gi tshe khyed kyis khrims su bca' ba byas pa de'i tshe /	
ci /	
kho bo'am kho bo'i phu nu po dag la bsgo'am /	
khyod kho nas khrims su bca' ba byas /	
khyed cag gnyid srungs shig /	
de nas tshong pa'i tshogs khros nas /	
karsha pa na drug cu'i phyir bzung ste nyi ma la bzhag pa /	
rgyal po'i mi gang gis mthong ba de dag gis rgyal po la smras pa dang /	
rgyal pos bsgo ba /	
shes ldan dag; de rnams khug cig /	
de dag gis de rnams bkug pa dang /	
rgyal pos smras pa /	
shes ldan dag /	
khyed cag gis ci'i phyir gang po bzung ste nyi ma la bzhag /	
lha /	
tshong ba rnams kyis khrims su bcas pa /	
sus kyang gcig pus zong 'jal tshong mi bgyi'o //	
zhes bcas pa las /	
'di gcig pus 'jal tshong bgyis pas so //	
des smras pa /	
lha /	
gang gi tshe 'di dag gis khrims su bca' ba bgyis pa de'i tshe 'di dag gis /	
ci /	
bdag gam /	
bdag gi phu nu bo dag la bsgo'am /	
zhes rmed gsol /	
rgyal pos smras pa /	
shes ldan dag /	
gang @42b po'i shags bzang ngo //	
de rnams skyengs nas de btang ngo //	
ji tsam dus gzhan zhig na /	
rgyal po la rdzas shig gi dgos pa byung nas /	
des tshong ba'i tshogs bkug ste bgo ba /	
shes ldan dag nga la rdzas che ge mo zhes bya ba zhig dgos kyi /	
de nga la phul cig /	
de rnams kyis smras pa /	
lha /	
gang po la mchi'o //	
des smras pa /	
nga de la bka' mi stsol gyi /	
khyod nyid kyis de nyos la nga la phul cig /	
de dag gis gang po la pho nya btang ste /	
tshong ba'i tshogs 'bod do zhes byas so //	
des smras pa /	
kho bo mi 'ong ngo //	
de nas tshong pa'i tshogs thams cad 'dus te /	
de'i khyim du song nas sgor bsdad de /	
de la 'phrin btang nas /	
gang po /	
tshong pa'i tshogs sgo na sdod kyi /	
phyung zhig ces spring ngo //	
de nga rgyal dang nyam bu shed dang bcas pa'i dregs pas byung ba dang /	
tshong ba'i tshogs kyis smras pa /	
ded dpon ji ltar nyos pa bzhin du zong byin cig /	
des smras pa /	
gal te ji ltar nyos pa bzhin zong byin na /	
kho bo tshong pa chen po yin mod /	
de dag gis smras pa /	
rin nyis 'gyur gyi byin cig dang /	
tshong pa'i tshogs mchod par 'gyur ro //	
des bsam pa /	
tshong ba'i tshogs mchod par bya ba yin no snyam nas /	
des sa ya dang lnga 'bum /	
rin nyis 'gyur du byin no //	
lhag ma ni /	
khyim du sbas nas des bsam pa /	
ji ga /	
zil pa'i thigs pas bum pa dgang bar nus sam /	
rgya mtsho chen por 'jug par bya'o //	
snyam nas /	
rgya mtsho chen por 'jug par bya ba'i @43a *//	
phyir des grong khyer slo ma lta bur dril bsgrags tu bcug pa /	
shes ldan grong khyer slo ma lta bu na gnas pa'i tshong pa dag nyon cig /	
ded dpon gang po rgya mtsho chen por 'jug par 'gyur gyi /	
khyed cag las gang dag ded dpon gang po dang lhan cig sho gam med pa dang /	
la gcan pa'i gla med pa dang /	
gru btsas med par rgya mtsho chen por 'jug par	
spro ba de dag gis rgya mtsho chen por 'dong	
ba'i zong sta gon byos shig /	
tshong pa lnga brgya tsam gyis rgya mtsho chen por 'dong ba'i zong sta gon byas so //	
de nas ded dpon gang po dge mtshan dang /	
bkra shis dang /	
bde legs su 'gyur ba dag byas te /	
'khor tshong pa lnga brgya dang rgya mtsho chen por	
zhugs pa las gru bo che grub nas grong khyer	
slo ma lta bur 'khor to //	
de lta bur lan drug gi bar du rgya mtsho	
chen por zhugs pa las gru bo che grub nas	
slar 'khor to // phyogs kun tu gang pos lan	
drug gi bar du rgya mtsho chen por zhugs pa	
las gru bo cher grub nas slar 'khor to //	
zhes sgra grags pa dang /	
mnyan yod pa'i tshong pa dag zong thogs te grong khyer slo ma lta bur dong nas /	
de dag lam gyis dub pa ngal sos nas ded	
dpon gang na ba der dong ste lhags nas smras	
pa / ded dpon rgya mtsho chen por bzhud dam /	
des smras pa /	
shes ldan dag /	
lan drug gi bar du rgya mtsho chen po nas gru bo che grub ste /	
slar 'khor ba las bdun @43b par 'jug par khyed cag gis mthong ba'am /	
thos pa 'ga' yod dam /	
de dag gis smras pa /	
gang po /	
bdag cag bshul ring po nas khyed kyi ched du lhags te /	
gal te mi 'jug na /	
khyod nyid tshad ma yin no //	
des bsam pa /	
bdag la ni nor gyis cung zad kyang mi chog pa med na /	
'di dag gi don du 'gro bar bya'o //	
snyam nas /	
de de rnams dang lhan cig tu rgya mtsho chen por chas so //	
de dag gis nam tho rangs kyi dus su ched du brjod pa dang /	
pha rol 'gro byed dang /	
bden pa mthong ba dang /	
gnas brtan pa'i tshigs su bcad pa dang /	
gnas brtan ma'i tshigs su bcad pa dang /	
rig gnas pa'i tshigs su bcad pa dang /	
thub pa'i tshigs su bcad pa dang /	
don gyi tshoms kyi mdo dag gsang bstod de bton pa dang /	
des de dag thos nas smras pa /	
shes ldan dag /	
glu bzang po zhig gis longs shig /	
de rnams kyis smras pa /	
ded dpon /	
de dag ni /	
glu ma lags so //	
'o na ci /	
de ni /	
sangs rgyas kyi bka'o //	
des /	
sangs rgyas zhes bya ba'i sgra sngon ma thos pa thos nas /	
ba spu'i khung bu thams cad nas spu zing zhes phyed nas /	
gus pa dang bcas pas dris pa /	
shes ldan dag /	
sangs rgyas zhes bya ba de su zhig yin /	
de rnams kyis smras pa /	
sh'akya'i sras /	
dge sbyong go'u ta ma /	
sh'akya'i rigs las skra dang kha spu bregs nas gos dur smrig bgos te /	
yang dag pa kho nar dad pas khyim nas khyim med par rab tu byung nas /	
de bla na med pa @44a *//	
yang dag par rdzogs pa'i byang chub mngon par rdzogs par sangs rgyas pa zhig yod de /	
ded dpon /	
de ni sangs rgyas zhes bgyi'o //	
shes ldan dag /	
bcom ldan 'das de /	
da ltar gang na bzhugs /	
ded dpon //	
mnyan yod na rgyal bu rgyal byed kyi tshal mgon	
med zas sbyin gyi kun dga' ra ba na bzhugs	
so // des de snying la bzung nas de rnams	
dang lhan cig rgya mtsho chen por zhugs te gru	
bo che grub nas slar lhags so //	
de'i phu bo 'byor len gyis bsam pa /	
'di rgya mtsho chen por 'gro 'gro bas dub bar gyur gyi /	
'di'i khyim dbub par bya'o //	
snyam nas /	
des de la smras pa /	
khyod kyi don du tshong pa dang /	
tshong dpon gang gi bu mo blang pa phu bo la smros shig /	
des smras pa /	
bdag 'dod pa mi 'tshal gyi /	
gal te gnang na /	
rab tu 'byung ngo //	
des smras pa /	
gang gi tshe bdag cag khyim gyi 'tsho nam la	
ma zhugs pa de'i tshe rab tu mi 'byung bar	
/ da ci'i phyir du rab tu 'byung /	
des smras pa /	
de'i tshe ni /	
mi rigs lags so //	
da ni /	
rigs lags so //	
des de gdon mi za bar gal gyis 'chu bar shes nas /	
gnang ngo //	
des smras pa /	
phu bo //	
rgya mtsho chen po na nyes dmigs ni /	
mang la /	
mnog ni /	
chung ngo //	
der 'jug pa ni /	
mang la /	
slar 'khor ba ni /	
nyung bas khyod kyis rnam pa thams cad du rgya mtsho chen por 'jug par mi bya'o //	
khyod la rigs pas bsgrubs pa'i @44b nor phal mo che yod la /	
khyed kyi nu bo dag rigs pa ma yin pas bsgrubs pa yin pas /	
gal te de dag na re /	
lhan cig 'khod par bya'o zhes zer na /	
'dug par mi bya'o //	
zhes smras nas /	
rim gro ba gcig khrid de mnyan yod du song ste /	
mnyan yod kyi skyed mos tshal du 'dug nas /	
khyim bdag mgon med zas sbyin la 'phrin pa btang ste /	
khyim bdag /	
ded dpon gang po khyim bdag lta bar 'dod nas	
skyed mos tshal na sdod do zhes spring pa dang	
/ mgon med zas sbyin gyis bsam pa /	
gdon mi za bar chu'i bzhon pas dub /	
da ni /	
thang gi bzhon pas 'ongs so snyam mo //	
de nas dris pa /	
kye nang rje /	
zong ji snyed cig khyer /	
nga la zong ga la yod /	
rim gro ba dang gnyis su ste /	
de dang bdag tu bas so //	
mgon med zas sbyin gyis bsam pa /	
gang bdag gis skyes bu dam pa de la bkur sti ma byas par khyim du 'bod pa ni /	
bdag rigs pa dang ldan pa ma yin no //	
snyam nas /	
des de bkur sti chen pos khyim du bos nas	
bsku mnye byas te khrus byas nas zan byin te	
dga' ba'i gtam byas te 'dug nas /	
mgon med zas sbyin gyis dris pa /	
ded dpon /	
dgos pa ci zhig la 'ongs /	
khyim bdag /	
bdag ni /	
legs par gsungs pa'i chos 'dul ba la rab tu	
byung ba dang; bsnyen par rdzogs pa dge slong gi	
dngos po 'tshal lo //	
de nas khyim bdag mgon med zas sbyin gyis /	
ro stod bstod nas lag pa g-yas pa brkyang ste ched du brjod pa /	
kye ma'o sangs rgyas /	
@45a *// kye ma'o chos /	
kye ma'o dge 'dun /	
kye ma'o chos legs par gsungs pa nyid de la ni /	
da skyes bu gtso bo 'di lta bu yang /	
rang gi skye bo dang /	
gnyen bshes kyi tshogs rgya chen po dang /	
mdzod dang /	
bang mdzod rgyas pa rnams kyang spangs nas legs par	
gsungs pa'i chos 'dul ba la rab tu 'byung zhing	
bsnyen par rdzogs pa dge slong gi dngos po 'dod	
par gyur to // de nas khyim bdag mgon med zas sbyin gyis /	
ded dpon gang po khrid de /	
bcom ldan 'das gang na pa der song ngo //	
de'i tshe bcom ldan 'das dge slong gi 'khor brgya	
phrag du ma'i gung la bzhugs nas chos 'chad do	
// bcom ldan 'das kyis khyim bdag mgon med zas sbyin skyes dang bcas te 'ongs pa gzigs so //	
gzigs nas kyang dge slong rnams la bka' stsal pa /	
dge slong dag /	
khyim bdag mgon med zas sbyin skyes dang bcas te da ltar 'ong ngo //	
de bzhin gshegs pa'i skyes ni /	
'di lta bu med de /	
'di lta ste /	
'dul ba'i skyes bu'o //	
de nas khyim bdag mgon med zas sbyin gyis bcom	
ldan 'das kyi zhabs gnyis la mgo bos phyag byas	
te ded dpon gang po dang lhan cig phyogs gcig	
tu 'dug go / phyogs gcig tu 'dug nas /	
khyim bdag mgon med zas sbyin gyis bcom ldan 'das la 'di skad ces gsol to //	
btsun pa /	
ded dpon gang po 'di /	
legs par gsungs pa'i chos 'dul ba la rab tu	
'byung zhing bsnyen @45b par rdzogs pa dge slong gi	
dngos po 'tshal na /	
de bcom ldan 'das kyis rab tu dbyung ba dang /	
bsnyen par rdzogs par mdzad du gsol /	
bcom ldan 'das kyis khyim bdag mgon med zas sbyin la cang mi gsung bas gnang ngo //	
de nas bcom ldan 'das kyis ded dpon gang po la bka' stsal pa /	
dge slong tshur shog /	
tshangs par spyad pa spyod cig ces bcom ldan 'das	
kyis bka' stsal ba'i mod kho nar de skra byi	
ba dang / snam sbyar gyon par gyur te /	
skra dang /	
kha spu zhag bdun skyes pa tsam dang /	
lag na lhung bzed dang bya ma bum thogs pa dang /	
dge slong bsnyen par rdzogs nas lo brgya lon pa'i spyod lam lta bur gnas par gyur to //	
de bzhin gshegs pas tshur shog gsungs pa yis //	
skra byi snam sbyar gyon pa'i lus ldan zhing //	
mod la dbang po rab zhir gnas gyur te //	
sangs rgyas dgongs pas lus gzugs bkab par gyur //	
de nas dus gzhan zhig na /	
tshe dang ldan pa gang bo bcom ldan 'das gang na ba der song ste /	
phyin nas bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
tshe dang ldan pa gang pos /	
bcom ldan 'das la 'di skad ces gsol to //	
bcom ldan 'das /	
bcom ldan 'das las bdag gis mdor bsdus pa'i chos	
thos pa ji lta bus gcig pu dben pa bag	
yod pa dang / rtun pa dang ldan la /	
bdag nyid la bdag nyid gtod cing @46a *//	
gnas par 'gyur ba de lta bu'i chos mdor bsdus pa legs par bshad du gsol /	
gcig pu dben pa bag yod pa dang /	
rtun pa dang ldan la bdag nyid la bdag nyid gtod cing gnas na /	
rigs kyi bu dag /	
gang gi phyir skra dang kha spu bregs nas gos	
ngur smrig bgos te yang dag pa'i dad pa kho	
nas khyim nas / khyim ma mchis par rab tu	
'byung bar bgyid pa tshangs par spyod pa'i mtha' bla	
na ma mchis pa de mthong ba'i chos de nyid	
la rang gi mngon par shes pas mngon sum du	
bgyis te bsgrubs nas /	
bdag gi skye ba ni /	
zad do //	
tshangs par spyod pa ni /	
spyad do //	
bya ba ni /	
byas so //	
srid pa 'di las gzhan mi shes so //	
zhes go bar bgyid pa'o //	
de skad ces gsol pa dang /	
bcom ldan 'das kyis tshe dang ldan pa gang po la 'di skad ces bka' stsal to //	
gang po /	
legs so //	
legs so //	
gang po /	
gang khyed 'di skad du srid pa 'di las gzhan	
mi shes so zhes bya ba nas de lta bu'i	
chos mdor bsdus pa legs par bshad du gsol zhes	
bya ba'i bar smra ba ni yang legs so zhes	
bya ba snga ma bzhin te /	
de'i phyir rab tu nyon la yid la zungs shig dang bshad do; ;gang po /	
mig gis rnam par shes par bya ba'i gzugs sdug pa dang /	
chags pa dang /	
dga' ba dang /	
yid du 'ong ba dang /	
'dod pa dang ldan pa dang /	
kun tu chags par 'gyur ba @46b yod la /	
de dag gal te /	
dge slong gis mthong nas mngon par dga' ba dang /	
mngon par bstod pa dang /	
lhag par chags pa dang /	
lhag par zhen cing gnas na /	
de dag la mngon par dga' ba dang /	
mngon par bstod pa dang /	
lhag par chags pa dang /	
lhag par zhen cing gnas pa de la kun tu dga' ba 'byung ngo //	
kun tu dga' ba yod na /	
dga' ba dang yid bde bar 'gyur ro //	
dga' ba dang yid bde ba yod na /	
kun tu chags par 'gyur ro //	
kun tu chags pa yod na /	
kun tu sbyor bar 'gyur te /	
dga' ba dang /	
kun tu chags pa dang /	
kun tu sbyor ba dang ldan par gyur ba'i dge slong ni /	
gang po; mya ngan las 'das pa las ring du gyur pa zhes bya'o //	
gang po /	
rna bas rnam par shes par bya ba'i sgra dang /	
snas rnam par shes par bya ba'i dri dang /	
lces rnam par shes par bya ba'i ro dang /	
lus kyis rnam par shes par bya ba'i reg bya dang /	
yid kyis rnam par shes par bya ba'i chos sdug pa dang /	
chags pa dang /	
dga' ba dang /	
yid du 'ong ba dang /	
'dod pa dang ldan pa dang /	
kun tu chags par 'gyur ba rnams yod la /	
de dag gal te /	
dge slong gis thos nas zhes bya ba nas mya	
ngan las 'das pa las ring du gyur pa zhes	
bya'o // zhes bya ba'i bar snga ma bzhin no //	
gang po /	
mig gis rnam par shes par bya ba'i gzugs sdug pa dang /	
chags pa dang /	
dga' ba dang /	
yid du 'ong ba dang /	
'dod pa dang ldan pa dang /	
kun tu chags par 'gyur ba yod la /	
de dag gal te /	
dge slong gis @47a *//	
mthong nas mngon par mi dga' ba dang /	
mngon par mi bstod pa dang /	
lhag par ma chags pa dang /	
lhag par ma zhen cing gnas na /	
de dag la mngon par mi dga' ba dang /	
mngon par mi bstod pa dang /	
lhag par ma chags pa dang /	
lhag par ma zhen par gnas pa de la kun tu dga' ba mi 'byung ngo //	
kun tu dga' ba med na /	
dga' ba dang /	
yid bde ba med par 'gyur ro //	
dga' ba dang yid bde ba med pa na /	
kun tu ma chags par 'gyur ro //	
kun tu chags pa med na /	
kun tu sbyor ba med par 'gyur ro //	
kun tu sbyor ba med na /	
dga' ba dang /	
kun tu chags pa dang /	
kun tu sbyor ba dang mi ldan pa'i dge slong ni /	
gang po /	
mya ngan las 'das pa la nye bar gyur pa zhes bya'o //	
gang po /	
rna bas rnam par shes par bya ba'i sgra dang /	
snas rnam par shes par bya ba'i dri dang /	
lces rnam par shes par bya ba'i ro dang /	
lus kyis rnam par shes par bya ba'i reg bya dang /	
yid kyis rnam par shes par bya ba'i chos sdug pa dang /	
chags pa dang /	
dga' ba dang /	
yid du 'ong ba dang /	
'dod pa dang ldan pa dang /	
kun tu chags par 'gyur ba yod la /	
de dag gal te /	
dge slong dag gis thos nas zhes bya ba nas /	
de ni /	
mya ngan las 'das pa la nye bar gyur pa zhes bya ba'i bar gong ma bzhin du'o //	
gang po /	
ngas mdor bsdus pa'i gdams ngag 'dis khyod la gdams na /	
gang du gnas par 'dod /	
gang du gnas @47b bca' bar 'dod /	
btsun pa /	
bcom ldan 'das kyis mdor bsdus pa'i gdams ngag 'dis bdag la gdams lags pas /	
gro bzhin skyes gnas pa'i yul gyi mthar mchis par 'tshal lags so //	
gang po /	
gro bzhin skyes gnas pa'i yul gyi mtha'i mi rnams ni /	
gtum pa /	
gzu lums can /	
rtsub pa /	
gshe ba /	
spro thung ba /	
'phya ba yin te /	
gang po /	
gal te khyod la gro bzhin skyes gnas pa'i mtha'i mi rnams /	
mngon sum du sdig pa /	
tshogs par mi dbyung ba'i tshig rtsub pos gshe bar byed /	
zher 'debs par byed /	
'phya bar byed na /	
de la khyod ji snyam du byed /	
btsun pa /	
gal te gro bzhin skyes gnas pa'i mtha'i mi rnams bdag la mngon sum du sdig pa /	
tshogs par mi dbyung ba'i tshig rtsub pos gshe bar bgyid /	
zher 'debs par bgyid /	
'phya bar bgyid na /	
de la /	
bdag gis 'di snyam du sems te /	
ae ma'o //	
gro bzhin skyes gnas pa'i mtha'i mi rnams ni /	
rung ba dag yin no //	
ae ma'o //	
gro bzhin skyes gnas pa'i mtha'i mi rnams ni /	
blo dang ldan pa yin te /	
de dag bdag la sdig pa /	
tshogs par mi dbyung ba'i tshig rtsub pos gshe bar byed /	
zher 'debs par byed /	
'phya bar byed kyang /	
lag pa'am /	
bong bas ma brgyab snyam mo //	
gang po /	
gro bzhin skyes gnas pa'i mtha'i mi rnams ni /	
gtum pa zhes bya ba nas 'phya bar byed pa yin no //	
zhes bya ba'i bar gong ma bzhin te /	
gang po /	
gal te gro bzhin skyes @48a *//	
gnas pa'i mtha'i mi rnams kyis dbyug pa'am /	
mtshon gyis brgyab na /	
de la khyod ji snyam byed /	
btsun pa /	
gal te bdag la gro bzhin skyes gnas pa'i mtha'i mi rnams kyis dbyug pa 'am /	
mtshon gyis brgyab par gyur na /	
de la bdag gis 'di snyam du sems te /	
kye ma'o //	
gro bzhin skyes gnas pa'i mtha'i mi rnams ni /	
rung ba dag yin no //	
kye ma'o //	
gro bzhin skyes gnas pa'i mtha'i mi rnams ni /	
blo dang ldan pa yin te /	
de dag bdag la dbyug pa 'am /	
mtshon gyis brgyab kyang /	
thams cad kyi thams cad du srog dang bral bar mi byed do snyam mo //	
gang po /	
gro bzhin skyes gnas pa'i mtha'i mi rnams ni /	
gtum pa zhes bya ba nas 'phya bar byed pa yin no zhes bya ba'i bar du ste /	
gal te gang po /	
gro bzhin skyes gnas pa'i mtha'i mi rnams kyis khyod thams cad du srog dang bral bar byed na /	
de la khyod ji snyam byed /	
btsun pa /	
gal te bdag la gro bzhin skyes gnas pa'i mtha'i mi rnams kyis /	
thams cad du srog dang bral bar bgyid na /	
de la bdag nyid 'di snyam du sems te /	
bcom ldan 'das kyi nyan thos lus rnag can 'dis skyo ba dang /	
ngo tsha dang /	
rnam par smod pa gang dag mtshon gyis kyang 'debs par byed /	
dug kyang za bar byed /	
thag pas kyang 'gegs te 'chi bar byed /	
g-yang sa nas kyang mchongs te 'chi ba yod na /	
kye ma'o //	
gro bzhin skyes gnas @48b pa'i mtha'i mi rnams ni /	
rung ba dag yin no //	
kye ma'o //	
gro bzhin skyes gnas pa'i mtha'i mi rnams ni /	
blo dang ldan pa yin te /	
de dag bdag gi lus rnag can 'di las /	
tshogs chung dus grol bar byed do snyam bsam par bgyi'o //	
gang po /	
legs so //	
legs so //	
gang po khyod /	
bzod pa dang des pa 'di dang ldan par gro	
bzhin skyes gnas pa'i yul gyi mthar gnas par nus	
pa ni / khyod kyang legs so //	
gang po song la /	
ma bsgral ba rnams ni /	
sgrol cig /	
ma grol ba rnams ni /	
grol cig /	
dbugs ma phyin pa rnams ni /	
dbugs phyung zhig /	
yongs su mya ngan las ma 'das pa rnams ni /	
yongs su mya ngan las zlo zhig /	
de nas tshe dang ldan pa gang po bcom ldan	
'das kyis gsungs pa la mngon par bstod cing rjes	
su yi rang nas /	
bcom ldan 'das kyi zhabs gnyis la mgo bos phyag	
byas te bcom ldan 'das kyi spyan snga nas song	
ngo // de nas tshe dang ldan pa gang po	
de nyid kyi mtshan mo 'das nas snga dro sham	
ngo // thabs bgos te / lhung bzed dang chos	
gos thogs te mnyan yod du bsod snyoms la zhugs	
ngo // thabs bgos te / te / mnyan yod	
du bsod snyoms kyi zas kyi bya ba byas nas	
ngo // thabs bgos te / te / / zas phyi ma'i bsod snyoms las slar log ste /	
gnas mal ji ltar longs spyod pa 'khos su phab nas lhung bzed dang chos gos thogs te /	
gro bzhin skyes gnas pa'i yul gyi mtha' gang na	
ba der chas te rim gyis rgyu zhing song ba	
na / gro bzhin skyes gnas pa'i yul gyi mthar phyin to /	
de nas tshe dang ldan @49a *//	
pa gang po /	
snga dro sham thabs bgos /	
lhung bzed dang chos gos thogs te gro bzhin skyes gnas pa'i mthar bsod snyoms la zhugs pa /	
rngon pa zhig mda' gzhu lag tu thogs te ri dvags gshor du 'gro ba des mthong nas /	
des bsam pa /	
dge sbyong mgo reg 'di mthong ba ni /	
kha rje ma rung bar byas so //	
snyam du bsam nas /	
gzhu rna drung du bkang ste /	
tshe dang ldan pa gang po gang na ba der brgyugs pa dang /	
de nas tshe dang ldan pa gang pos de mthong ngo //	
mthong nas kyang bla gos bsnyil te smras pa /	
bzhin bzang /	
dgang dka' ba 'di'i don du zhugs pas 'di la snun cig /	
tshigs su bcad de yang smras pa /	
gang gi don du mkha' la bya rgyu ri dvags rnyis zin gyur //	
g-yul ngor mda' mdung mda' bo che thogs mi rnams 'chi 'gyur la //	
bkren pa nyon mongs yul ngan rgyu zhing mchil pas nya zin pa //	
sdig pa rab mang lto 'dir khyod kyis tsham rims mda' 'phongs shig /	
des bsam pa; rab tu byung ba 'di ni /	
'di lta bu'i bzod pa dang /	
des pa dang ldan pa yin no //	
ci'i phyir 'di la mda' 'phang snyam du bsam nas /	
de sems mngon par dad par gyur te //	
de nas tshe dang ldan pa gang pos de la chos bshad de skyabs su 'gro ba dang /	
bslab pa'i gzhi rnams la bzhag pa dang /	
des ri khrod pa gzhan lnga brgya ni /	
dge bsnyen du byas /	
lnga brgya ni /	
@49b dge bsnyen mar byas nas gtsug lag khang lnga brgya rtsig tu bcug ste /	
khri dang khri'u dang /	
stan nang tshangs can dang /	
sngas nang tshangs can dang /	
gor thabs brgya phrag du ma 'bul du bcug go /	
zla ba gsum po de 'das pa dang /	
des rig pa gsum lus kyis mngon sum du byas nas dgra bcom par gyur te /	
khams gsum gyi 'dod chags dang bral ba zhes bya	
ba nas dbang po dang nye dbang po'i lha dang	
bcas pa rnams kyis mchod par bya ba dang /	
rjed par bya ba dang /	
mngon sum du smra bar bya bar gyur to zhes bya ba'i bar du'o //	
ji tsam dus gzhan zhig na /	
shing gi rna cha can gyi nu bo gnyis /	
longs spyod bsrabs shing yongs su zad la gtugs par gyur nas /	
de gnyis kyis smras pa /	
byur lta bu de /	
bdag cag gi khyim nas song gi /	
tshur shog /	
lhan cig gnas par bya'o //	
des smras pa /	
byur lta bu de gang zhig yin /	
gang po yin mod /	
de ni /	
kho bo'i khyim nas dpal byung ba yin gyi /	
de byur lta bu ni /	
ma yin no //	
de gnyis kyis smras pa /	
dpal yang rung /	
byur yang rung /	
tshur shog /	
lhan cig tu gnas par bya'o //	
des smras pa /	
khyed cag gi nor ni /	
rigs par bsgrubs pa ma yin la kho bos ni /	
rigs par bsgrubs pa yin pas /	
khyed cag dang kho bo lhan cig gnas par mi bya'o //	
de gnyis kyis smras pa /	
bran mo'i bu des rgya mtsho chen por yang song yang song nas khyod kyi longs spyod @50a *//	
dag bsgrubs pa /	
khyod de la spyod pas rgyags su zad /	
khyod kyis ni /	
rgya mtsho chen por 'jug par ga la nus /	
de de gnyis las nga rgyal bzung nas /	
nges bsam pa /	
bdag kyang rgya mtsho chen por 'jug par bya'o snyam	
nas zhes bya ba nas rgya mtsho chen por zhugs	
so // zhes bya ba'i bar gong ma bzhin du'o //	
ji tsam na /	
gru bo che de rjes su mthun pa'i rlung gis tsandan sa mchog gi tshal du bdas so //	
sa mkhan gyis smras pa /	
shes ldan dag /	
tsandan sa mchog gi tshal zhes grags pa gang yin pa de ni /	
'di yin gyi /	
'di las 'doms la longs shig /	
de'i tshe na /	
tsandan sa mchog gi tshal gyi dbang po gnod sbyin dbang phyug chen po zhes bya ba yin te /	
de yang gnod sbyin rnams kyi gnod sbyin gyi mdun sar song ngo //	
de nas tsandan sa mchog gi tshal sta re lnga brgya tsam gyis gcod par brtsams so //	
gnod sbyin mi dga' ba zhes bya bas tsandan sa	
mchog gi tshal sta re lnga brgya tsam gyis gcod	
pa mthong ngo // mthong nas kyang gnod sbyin dbang	
phyug chen po gang na ba der song ste phyin	
pa mthong ngo // nas / gnod sbyin dbang phyug chen po la 'di skad ces smras so //	
dpon po mkhyen par mdzod cig /	
tsandan sa mchog gi tshal sta re lnga brgya tsam gyis 'gum na /	
khyod kyi 'phrin las sam bgyi ba gang lags pa de mdzod cig /	
de nas gnod sbyin dbang phyug chen po gnod sbyin	
gyis mdun ma byas nas mi bzod pa @50b skyes	
te / rlung nag po chen po 'jigs su rung ba bslangs nas /	
tsandan sa mchog gi tshal gang na ba der chas so //	
sa mkhan gyis smras pa /	
shes ldan 'dzam bu'i gling pa'i tshong ba dag nyon cig /	
rlung nag po chen po 'jigs pa zhig yod do //	
zhes grags pa gang yin pa de ni /	
'di yin gyi /	
ngo lon soms shig /	
de nas tshong pa'i tshogs de rnams 'jigs skrag /	
phongs te ba spu'i khung bu thams cad nas spu	
zing zhes byed nas lha rnams la gsol bar byed	
par rtsom ste / zhi ba dang ni chu lha lus ngan nor lha sogs //	
lha mi lto 'phye gnod sbyin lha min dbang po rnams //	
bdag cag shin tu nyam thag 'jigs par gyur lags kyi //	
bsnyengs bral de ring bdag cag rnams kyi mgon mdzod cig /	
mi rnams kha cig bde sogs khyod la 'dud //	
gzhan dag tshangs dad khyab 'jug lha chen dang /	
sar brten shing dang tshal la brten pa la //	
sha za'i rlung gis zin pas skyabs tshol 'dud //	
shing gi rna cha can sems las chung ngus 'dug pa dang /	
tshong pa rnams kyis smras pa /	
ded dpon /	
bdag cag ni /	
sdug bsngal mi zad pa /	
nyam nga bar gyur na /	
khyod ci'i phyir sems las chung ngur 'dug /	
des smras pa /	
shes ldan dag /	
kho bo la nu bos bsgo ba /	
phu bo rgya mtsho chen por zhugs pa ni /	
gnog chung la nyes dmigs mang ba ste /	
sred pas ldongs pa phal cher 'jug kyang /	
slar 'khor ba nyung bas khyod kyis rnam pa gang gis kyang rgya @51a *//	
mtsho chen por 'jug par mi bya'o zhes bsgo ba las /	
kho bos de'i tshig ma mnyan te /	
rgya mtsho chen por zhugs pas da ci byar yang med do //	
khyod kyi nu bo gang yin /	
gang po yin no //	
tshong pa'i tshogs rnams kyis smras pa /	
shes ldan dag /	
'phags pa gang po de ni /	
bsod nams kyi mthu chen po dang ldan pa yin gyi /	
de nyid la bdag cag skyabs su 'gro bar bya'o zhes /	
de thams cad kyis tshig mthun par 'di skad ces /	
'phags pa gang po de la phyag 'tshal lo //	
'phags pa gang po de la phyag 'tshal lo //	
phyag 'tshal lo //	
zhes smras so //	
de nas tshe dang ldan pa gang po la mngon	
par dga' ba'i lha gang yin pa de dag tshe	
dang ldan pa gang po gang na ba der song	
ste phyin nas / tshe dang ldan pa gang po la 'di skad ces smras so //	
'phags pa /	
khyod kyi gcen ni /	
sdug bsngal mi zad pa /	
nyam nga bar gyur gyi /	
dgongs su gsol /	
des bsam ste /	
de nas sems ji ltar mnyam par gzhag na /	
gro bzhin skyes gnas pa'i mtha' nas mi snang bar gyur te /	
rgya mtsho chen por gru'i dngor skyil mo krung bcas	
nas 'dug pa de lta bu'i ting nge 'dzin la	
snyoms par zhugs so //	
de nas rlung nag po de ri rab la phog ste /	
rdugs pa bzhin du slar log par gyur to //	
gnod sbyin dbang phyug chen pos bsam pa /	
sngon chad ni /	
rlung nag pos gru gang la reg pa de shing bal @51b gyi 'da' bu bzhin 'phangs pa dang /	
'jig par 'gyur na /	
da rlung nag po de ri rab la phog ste /	
rdugs pa bzhin du slar log par gyur pa'i rgyu gang yin snyam nas /	
phan tshun du brtag par brtsams pa las ji tsam na /	
tshe dang ldan pa gang po gru'i dngor skyil mo krung bcas nas 'dug pa mthong ngo //	
mthong nas kyang des smras pa /	
'phags pa gang po mtho 'tsham ste ci bgyi /	
gang pos smras pa /	
rga ba'i chos can khyod nyid kyis nga la mtho 'tsham mam /	
gal te ngas 'di lta bu'i yon tan gyi tshogs ma thob par gyur na /	
khyod kyis nga'i phu bo ming lus par byas par 'gyur ro //	
dbang phyug chen pos smras pa /	
'phags pa /	
tsandan sa mchog 'di ni /	
'khor los bsgyur ba'i rgyal po'i don du srung lags so //	
gang pos smras pa; dpon po ji snyam du sems /	
de bzhin gshegs pa dgra bcom pa yang dag par rdzogs pa'i sangs rgyas dang /	
'khor los bsgyur ba'i rgyal po gang che /	
'phags pa /	
ci /	
bcom ldan 'das 'jig rten du byung ngam /	
byung ngo //	
gal te de lta na /	
da gang ma gang ba de khongs shig /	
de nas tshong pa'i tshogs de rnams srog byin te /	
tshe dang ldan pa gang po la sems mngon par	
dad nas gru de tsandan sa mchog gis bkang ste	
chas pa dang / rim gyis grong khyer slo ma lta bur phyin to //	
de nas gang pos phu bo la smras pa /	
gang gi ming gis gru bo che grub ste 'ongs pa @52a *//	
de ni /	
de dbang pas khyod kyis rin po che ni /	
tshong pa 'di rnams la bgos shig /	
bdag gis ni /	
tsandan sa mchog 'di rnams kyis bcom ldan 'das kyi phyir tsandan gyi phreng ba'i khang bzang rtsig go /	
des tshong pa de rnams la rin po che rnams bgos so //	
de nas gang pos tsandan sa mchog gi khang bzang zhig rtsig par brtsams te /	
des bzo bo dag bkug nas /	
smras pa /	
shes ldan dag /	
ci /	
nyi ma re re zhing karsha pa na lnga brgyad len nam /	
'on te tsandan sa mchog gi phye ma pho sum gang len /	
de dag gis smras pa; 'phags pa /	
tsandan sa mchog gi phye ma pho sum gang 'tshal lo //	
ji tsam na /	
ring por mi thogs par tsandan gyi phreng ba'i khang	
bzang brtsigs te byi dor thams cad zin par gyur	
to; ;de na zhogs ma dang phye ma'i lhag ma	
gang yin pa de dag kyang btags nas de nyid	
la zhal zhal du byugs so //	
des spun de rnams phan tshun thams cad bzod pa gsol du bcug nas smras pa /	
sangs rgyas la sogs pa dge slong gi dge 'dun rnams spyan drongs la zhal zas gsol cig /	
'phags pa gang po /	
bcom ldan 'das gang na bzhugs /	
mnyan yod na'o; ;lam ji srid mchis /	
mnyan yod du dpag tshad brgya lhag tsam mo //	
re zhig rgyal po la brtag par bgyi'o //	
de bzhin du gyis shig /	
de dag rgyal po'i drung du dong nas /	
lha /	
bdag @52b cag ni /	
sangs rgyas la sogs pa dge slong gi dge 'dun spyan drangs te zhal zas gsol bar 'tshal na /	
lhas bdag cag la bstang du gsol /	
rung gi /	
de bzhin du bya'o //	
de nas tshe dang ldan pa gang po khang steng	
du 'dzegs nas rgyal byed kyi tshal logs su kha	
bltas te / pus mo'i lha nga gnyis sa la btsugs te 'dug nas me tog gis gtor /	
bdug pas bdugs nas khyim pa zhig gser gyi bya	
ma bum 'dzin du bcug ste gsol pa 'debs pa	
la zhugs pa / tshul khrims rnam dag shin tu rnam dag blo //	
zhal zas dus su rtag tu don gzigs pa //	
mgon med gyur pa rab tu gzigs nas ni //	
shin tu thugs brtser mdzad de gshegs par gsol //	
de nas me tog de rnams sangs rgyas rnams kyi sangs rgyas kyi mthu dang /	
lha rnams kyi lha'i mthus me tog gi khang bzang du byas te /	
rgyal bu rgyal byed kyi tshal du rgan rim bzhin du gnas par gyur to //	
bdug pa ni /	
sprin ltar spungs so //	
chu ni /	
bee d'urya'i phur ma lta bur gyur to //	
tshe dang ldan pa kun dga' bo mtshan ma la	
mkhas pa yin pas thal mo sbyar ba byas te	
/ bcom ldan 'das la zhus pa /	
btsun pa /	
spyan 'dren pa gang nas mchis /	
kun dga' bo /	
grong khyer slo ma lta bu nas so //	
btsun pa /	
grong khyer slo ma lta bur ji srid cig mchis /	
kun dga' bo /	
dpag tshad brgya lhag tsam yod kyi /	
song la /	
dge slong rnams la khyed cag las gang dang gang /	
sang @53a *//	
grong khyer slo ma lta bur song nas zas za	
bar spro bas tshul shing longs shig ces sgos shig	
/ btsun pa /	
bka' bzhin 'tshal zhes tshe dang ldan pa kun dga'	
bos bcom ldan 'das las mnyan nas tshul shing blangs	
te / bcom ldan 'das kyi spyan sngar 'dug pa dang /	
bcom ldan 'das dang /	
dge slong gnas brtan gnas brtan rnams kyis tshul shing blangs so //	
de'i tshe yul chu mig can na gnas pa'i gnas	
brtan tshe dang ldan pa gang po shes rab kyis	
rnam par grol ba 'khor de nyid du 'dus te	
'dug par gyur pa des kyang tshul shing blang bar	
brtsams pa dang / de la tshe dang ldan pa	
kun dga' bos slar tshigs su bcad de smras pa	
brtsams pa dang / / tshe dang ldan pa zan 'di ni //	
ko sa la bdag po'i pho brang ngam //	
rab sbyin khyim dang ri dvags kyi //	
khyim gyi zas kyang ma lags so //	
grong khyer slo ma zhes bya ba //	
dpag tshad brgya lhag mchis pa der //	
rdzu 'phrul gyis ni bzhud 'tshal bas //	
gang po khyod ni ma gsungs bzhugs //	
de shes rab kyis rnam par grol ba yin gyi /	
des rdzu 'phrul ma skyes pas de 'di snyam du sems te /	
gang gi phyir bdag gi nyon mongs pa'i tshogs mtha'	
dag rtsal cing bor la spangs shing so sor spangs	
na / bdag mu stegs can dang thun mong ba'i rdzu 'phrul la sgyid lug gam snyam nas /	
des brtson 'grus la gnas te /	
rdzu 'phrul bskyed pas ji @53b srid tshe dang ldan	
pa kun dga' bos gnas brtan gsum pa la tshul	
shing ma byin pa de'i bar du des lag pa	
glang po che'i sna lta bu brkyangs nas tshul shing	
blangs te / de nas tshigs su bcad de smras pa /	
go'u tam 'di ni mngon shes drug po nyid //	
grags pa dang ni thos pas 'thob min la //	
tshan gyi yon tan rnams dang ngag dang ni //	
yid smon chen pos kyang ni ma yin gyi //	
bdag 'dra yongs su rtogs par byed pa rnams //	
rga bas dar yal gyur kyang zhi ba dang //	
tshul khrims lhag mthong stobs dang bsam gtan stobs //	
rnam pa du mas mngon shes drug ldan 'gyur; ;de	
nas bcom ldan 'das kyis dge slong rnams la bka'	
stsal pa / dge slong dag /	
'di ni /	
nga'i dge slong rnams kyi mchog yin te /	
nga'i nyan thos mchod pa'i tshul shing blang ba la	
dang po tshul shing len pa rnams kyi nang na	
'di lta ste / yul chu mig can na gnas pa'i gnas brtan gang po mchog yin no //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo song la dge slong rnams la /	
ngas dge slong dag /	
khyed kyis dge ba mi spyom pa dang /	
sdig pa mi bcab par gnas par bya'o //	
zhes bshad mod kyi /	
'on kyang grong khyer de na mu stegs pa rnams	
gnas pas khyed las gang gis rdzu 'phrul gang thob	
pa de / des grong khyer slo ma lta bur song la zan bza' bar bya'o //	
zhes sgos shig /	
btsun pa /	
bka' @54a *//	
bzhin 'tshal zhes /	
tshe dang ldan pa kun dga' bos /	
bcom ldan 'das las nyan nas dge slong rnams la smras pa /	
tshe dang ldan pa dag /	
bcom ldan 'das kyis 'di skad ces /	
ngas dge slong rnams kyis dge ba mi spyom pa dang /	
sdig pa mi bcab par gnas par bya'o //	
zhes bshad mod kyi zhes bya ba nas song la	
zan bza' bar bya'o zhes bya ba'i bar gong ma	
bzhin du'o // rgyal pos grong khyer slo ma lta bu rdo ba dang /	
gseg ma dang /	
gyo mo rnams sel du bcug ste /	
tsandan gyi chus chag chag btab /	
dri zhim po'i pog phor sna tshogs bshams /	
dar gyi chun 'phyang mang po dpyangs /	
me tog sna tshogs chal bar bkram ste /	
dga' dga' ltar byas so //	
grong khyer slo ma lta bu la sgo bco brgyad yod la /	
rgyal po de la yang bu bcu bdun yod de /	
grong khyer gyi sgo re re so sor rgyal po'i bu rnams 'byor pa mchog dang bkod do //	
sgo chen por ni /	
slo ma lta bu'i bdag po'i rgyal po /	
rgyal po'i 'byor pa chen po dang /	
tshe dang ldan pa gang po dang /	
shing gi rna cha can dang /	
rgya skegs kyi rna cha can dang /	
zha nye'i rna cha can 'dug go /	
ji tsam na /	
lo ma 'brim pa dang /	
shang tshe 'brim pa dang /	
snod spyad 'brim pa dag rdzu 'phrul gyis lhags pa rgyal pos mthong nas smras pa /	
ci /	
btsun pa gang po /	
bcom ldan 'das gshegs sam /	
des smras pa /	
'di dag ni /	
lo ma @54b 'brim pa dang /	
shang tshe 'brim pa dang /	
snod spyad 'brim pa lags te /	
bcom ldan 'das ma lags so //	
ji tsam na /	
dge slong gnas brtan gnas brtan rnams bsam gtan la	
snyoms par zhugs pa rnam pa du mas lhags pa	
dang / rgyal pos yang dris pa /	
ci /	
btsun pa gang po /	
bcom ldan 'das gshegs sam /	
des smras pa /	
ma lags te /	
'di dag ni /	
dge slong gnas brtan gnas brtan rnams bsam gtan la snyoms par zhugs pa /	
rnam pa du mas lhags pa lags so //	
de nas dge bsnyen zhig gis tshigs su bcad de smras pa /	
kha cig seng ge stag dang glang po che rta klu dang khyu mchog bzang po bcibs //	
kha cig rin chen gzhal med khang dang ri dang shing mdzes shing rta 'bar la brten //	
gzhan dag nam mkha'i ngos las chu 'dzin glog gi phreng bas brgyan pa lta bur ni //	
rab tu dgyes bzhin lha yi pho brang lta bur rdzu 'phrul dag gis gshegs par brtson //	
kha cig sa brtol gyen du 'byung //	
kha cig nam mkha'i dkyil nas 'bab //	
kha cig stan las sprul par byed //	
rdzu 'phrul ldan pa'i mthu la ltos //	
de nas bcom ldan 'das kyis gtsug lag khang gi phyi rol tu zhabs gnyis bkrus te /	
gtsug lag khang du zhugs nas gdan bshams pa nyid la bzhugs te /	
sku drang por bsrang nas dgongs pa mngon du phyogs par bzhag go /	
ji tsam na /	
bcom ldan 'das kyis mngon par 'du byed pa @55a *//	
dang bcas pa'i zhabs kyis dri gtsang khang du bzhag pa na /	
sa rnam pa drug tu g-yos par gyur te /	
sa chen po 'di g-yos /	
rab tu g-yos /	
kun tu g-yos kun tu rab tu g-yos so //	
chem chem /	
rab tu chem chem /	
kun tu rab tu chem chem ste /	
shar phyogs mtho na /	
nub phyogs dma'/	
nub phyogs mtho na /	
shar phyogs dam //	
lho phyogs mtho na /	
byang phyogs dma'/	
byang phyogs mtho na /	
lho phyogs dma'/	
mtha' mtho na /	
dbus dma'/	
dbus mtho na /	
mtha' dma' 'o //	
rgyal pos tshe dang ldan pa gang po la dris pa /	
'phags pa gang po /	
'di ci zhig lags /	
des smras pa /	
bcom ldan 'das kyis mngon par 'du byed pa dang	
bcas pa'i zhabs kyis dri gtsang khang du bzhag pa	
des na / sa rnam pa drug tu g-yos par gyur pa lags so //	
de nas bcom ldan 'das kyis gser gyi 'od zer gyi kha dog lta bu'i 'od bkye ste /	
des 'dzam bu'i gling gser zhun ma lta bur snang bar gyur to //	
yang rgyal po ngo mtshar du gyur pas mig phye nas dris pa /	
'phags pa gang po /	
'di ci lags /	
des smras pa /	
rgyal po chen po /	
bcom ldan 'das kyis gser gyi kha dog lta bu'i 'od zer bkye ba lags so;; ;;'dul ba gzhi /	
bam po nyi shu lnga pa /	
de nas bcom ldan 'das dul ba 'khor dul ba /	
zhi ba 'khor zhi ba /	
dgra bcom pa lnga brgya dang thabs cig tu slo ma lta @55b bur gshegs so //	
de nas rgyal bu rgyal byed kyi tshal na gnas	
pa'i lha des ba ku la'i yal ga zhig blangs	
te / bcom ldan 'das la grib ma byed cing rjes bzhin rjes bzhin du song ba dang /	
bcom ldan 'das kyis de'i bsam pa dang /	
bag la nyal ba dang /	
khams dang /	
rang bzhin mkhyen nas de dang mthun pa'i 'phags pa'i	
bden pa bzhi rtogs par 'gyur ba'i chos bshad pa	
mdzad de / thos nas lha de 'jig tshogs la	
lta ba'i ri'i rtse mo nyi shu mtho ba ye	
shes kyi rdo rjes bcom nas /	
rgyun du zhugs pa'i 'bras bu mngon sum du byas par gyur to //	
ji tsam na phyogs gzhan zhig na /	
yugs sa mo lnga brgya tsam gnas pa de dag gis /	
sangs rgyas bcom ldan 'das sku skyes bu chen po'i	
mtshan sum cu rtsa gnyis kyis kun nas brgyan pa	
/ dpe byad bzang po brgyad cus mdzes par byas pa /	
'od 'dom gang gis brgyan pa /	
nyi ma stong bas lhag pa'i 'od mnga' ba /	
rin po che'i ri bo 'gro ba lta bur kun nas bzang ba mthong ngo //	
mthong ma thag tu yang de rnams bcom ldan 'das la sems dang ba chen po skyes so //	
'di ni chos nyid yin te /	
ji ltar dge ba'i rtsa ba bsags pa'i rgyu can	
gyi sems can gyis dang por sangs rgyas mthong ba	
ltar lo bcu gnyis su zhi gnas kyi sems goms	
par byas pa dang /	
bu med pas bu rnyed pa dang /	
dbul pos gter mthong ba dang /	
rgyal srid la mngon par dga' ba rgyal srid kyi dbang @56a *//	
phyug thob pa ni /	
de ltar nyams dga' ba skyed pa ma yin no //	
de nas bcom ldan 'das kyis /	
de rnams kyi gdul ba'i dus la gzigs nas /	
dge slong gi dge 'dun gyi gung la gdan bshams pa nyid la bzhugs so //	
de rnams kyis kyang bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
de nas bcom ldan 'das kyis de rnams kyi bsam pa dang /	
bag la nyal dang /	
khams dang rang bzhin mkhyen nas zhes bya ba nas	
rgyun du zhugs pa'i 'bras bu mngon sum du byas	
so zhes bya ba'i bar gong ma bzhin du'o //	
de rnams kyis bden pa mthong nas lan gsum du ched du brjod pas ched du brjod pa /	
btsun pa /	
bdag cag la 'di lta bu ni /	
mas ma bgyis /	
phas ma lags /	
rgyal pos ma lags /	
lhas ma lags /	
sdug pas ma lags /	
rang gi skye bo dang gnyen gyi tshogs kyis ma lags /	
sngon gyi 'das pas ma lags /	
dge sbyong dang bram zes ma lags pa gang lags /	
bcom ldan 'das kyis bdag cag la mdzad de /	
khrag dang mchi ma'i rgya mtsho ni /	
bskams /	
rus pa'i ri bo las ni /	
bsgral /	
ngan song gi sgo ni /	
bkum thar pa dang mtho ris kyi sgo ni /	
phye nas bdag cag lha dang mi rnams su ni bkod de /	
btsun pa /	
bdag cag 'phags so //	
mngon par 'phags so //	
bdag cag bcom ldan 'das dang /	
chos @56b dang /	
dge slong gi dge 'dun la skyabs su mchis lags kyi /	
bdag cag dge bsnyen du gzung du gsol /	
de dag stan las langs te /	
bcom ldan 'das gang na ba de logs su thal mo sbyar ba btud nas /	
bcom ldan 'das la 'di skad ces gsol to //	
kye ma bcom ldan 'das /	
bdag cag la cung zad cig stsol cig dang /	
de la bdag cag bgyi ba dag bgyi'o //	
de nas bcom ldan 'das kyis rdzu 'phrul gyis dbu skra dang sen mo bregs te byin no //	
de dag gis /	
bcom ldan 'das kyi dbu skra dang sen mo'i mchod rten zhig brtsigs so //	
de nas rgyal bu rgyal byed kyi tshal na gnas pa'i lha gang yin pa des /	
mchod rten de'i 'khor sar ba ku la'i yal ga de bskyed de /	
bcom ldan 'das la gsol pa /	
bcom ldan 'das /	
bdag ni /	
mchod rten 'di la bgyi ba bgyid cing mchis so //	
zhes de de nyid na gnas so //	
de la kha cig gis ni /	
yugs sa mo'i mchod rten no zhes bya bar shes so //	
kha cig gis ni /	
ba ku la'i 'khor sa zhes bya bar shes te /	
mchod rten la phyag byed pa'i dge slong dag da dung yang phyag byed do //	
bcom ldan 'das gshegs pa dang /	
ji tsam na bsti gnas gzhan zhig na drang srong lnga brgya gnas te /	
de dag gis ni /	
bsti gnas de me tog dang /	
'bras bu dang /	
chu phun sum tshogs pas /	
de dag des rgya gas nas ci yang mi sems so //	
de nas bcom ldan 'das kyis de rnams kyi gdul ba'i dus la gzigs nas /	
@57a *// bsti gnas der gshegs te byon pa dang /	
rdzu 'phrul gyis bsti gnas de'i me tog dang 'bras bu ni /	
brlag /	
chu ni /	
bskams /	
ne'u gsing rnams ni /	
rlogs 'dug gnas dag ni /	
brtib bo //	
de nas drang srong de dag lag pa 'gram par gtad nas sems khong du chud cing 'dug go /	
de nas bcom ldan 'das kyis bka' stsal pa /	
ci'i phyir sems khong du chud cing 'dug /	
de rnams kyis gsol pa /	
bcom ldan 'das /	
bsod nams kyi zhing rkang gnyis khyod 'dir gshegs nas bdag cag ni /	
gnas skabs 'di 'dra bar gyur to //	
bcom ldan 'das kyis bka' stsal pa /	
drang srong dag /	
bsti gnas me tog dang /	
'bras bu dang /	
chu phun sum tshogs pa ci ste ma rung /	
ji sngon gyi ji lta ba de bzhin du bya'am /	
bcom ldan 'das /	
mdzad du gsol /	
de nas bcom ldan 'das kyis rdzu 'phrul brtul ba dang /	
sngon gyi ji lta ba bzhin du gyur to //	
de nas de dag mchog tu ya mtshan du gyur nas /	
bcom ldan la sems mngon par dad pa skyes so //	
de nas bcom ldan 'das kyis /	
drang srong lnga brgya po de dag gi bsam pa dang /	
bag la nyal dang /	
khams dang rang bzhin mkhyen nas /	
de dang mthun pa'i chos bshad pa mdzad de /	
de thos nas de dag gis phyir mi 'ong ba'i 'bras bu mngon sum du byas te /	
rdzu 'phrul mngon par bsgrubs nas /	
de nas bcom ldan 'das gang na ba de logs	
@57b su thal mo sbyar ba btud de bcom ldan	
'das la 'di skad ces gsol to //	
btsun pa /	
bdag cag legs par gsungs pa'i chos 'dul ba la rab tu 'byung ba dang /	
bsnyen par rdzogs pa dge slong ba /	
dngos po 'thob pa lta na /	
bcom ldan 'das kyi spyan sngar bdag cag tshangs par spyod pa spyad par bgyi'o //	
de nas bcom ldan 'das kyis /	
de dag la dge slong tshur shog /	
tshangs par spyad pa spyod cig ces /	
bcom ldan 'das kyis bka' stsal pa'i mod la skra	
dang kha spu byi ba dang snam sbyar gyon par	
gyur te / lag na lhung bzed dang bya ma bum thogs pa dang /	
skra dang kha spu zhag bdun skyes pa tsam dang /	
dge slong bsnyen par rdzogs nas lo brgya lon pa'i spyod lam lta bur gnas par gyur to //	
de bzhin gshegs pas tshur shog bka' stsal pas //	
skra byi snam sbyar gyon pa'i lus ldan zhing //	
mod la dbang po rab zhir gnas gyur te //	
sangs rgyas dgongs pas lus gzugs bka' bar gyur //	
de dag gis 'bad pa dang bcas pas brtson 'grus brtsams pas /	
'khor ba'i 'khor lo cha lnga pa g-yo ba dang /	
mi g-yo ba 'di nyid rig ste /	
'du byed kyi rnam pa thams cad ces bya ba	
nas mngon du smra bar bya bar gyur to zhes	
bya ba'i bar gong ma bzhin du'o //	
de dag la 'doms par byed pa'i drang srong gang yin pa des gsol pa /	
bcom ldan 'das /	
bdag gi cha byad 'dis skye bo'i tshogs chen po	
bslus pa de dag je dad pa skyes par bgyis	
la slad kyis rab tu dbyung bar bgyi'o //	
de @58a *//	
nas bcom ldan 'das drang srong lnga brgya dang /	
sngon gyi dge slong rnams kyis zla ba kham pa	
lta bur bskor nas de nyid rdzu 'phrul gyis steng	
gi nam mkha' la gshegs te /	
rim gyis gtun ri la byon to //	
de'i tshe gtun ri la drang srong shing gos can zhes bya ba zhig gnas te /	
drang srong des bcom ldan 'das skyes bu chen po'i	
mtshan sum cu rtsa gnyis kyis kun nas brgyan pa	
zhes bya ba nas kun nas mdzes pa rgyang ring	
po kho na nas mthong ngo //	
zhes bya ba'i bar gong ma bzhin du'o //	
mthong ma thag tu de bcom ldan 'das la sems mngon par dad par gyur te /	
de dad pa skyes nas bsam pa /	
ma la bdag ri las babs te /	
bcom ldan 'das blta zhing 'gror ni bcom ldan 'das gdul ba la gzigs pas 'das par 'gyur gyi /	
ma la bdag nyid mchong bar bya'o //	
snyam nas /	
de ri las bdag nyid mchongs pa dang /	
sangs rgyas bcom ldan 'das rnams ni /	
bsnyel ba mi mnga' ba'i chos can yin pas /	
bcom ldan 'das kyi rdzu 'phrul gyis blangs so //	
de nas bcom ldan 'das kyis /	
de'i bsam pa dang /	
bag la nyal ba dang /	
khams dang rang bzhin mkhyen nas de dang mthun pa'i chos bshad pa mdzad de /	
de thos nas shing gos can gyis phyir mi 'ong	
ba'i 'bras bu mngon sum du byas te rdzu 'phrul	
mngon par bsgrubs nas /	
de nas bcom ldan 'das la 'di skad ces gsol to //	
@58b btsun pa /	
bdag legs par gsungs pa'i chos 'dul ba la rab tu 'byung ba dang /	
bsnyen par rdzogs pa dge slong gi dngos po 'thob pa lta na zhes bya ba nas /	
bcom ldan 'das kyis /	
dge slong tshur shog ces bya bas rab tu byung ngo //	
zhes bya ba dang /	
sangs rgyas dgongs pas lus gzugs bkab par gyur //	
ces bya ba'i bar gong ma bzhin du'o //	
de nas bcom ldan 'das kyis dge slong rnams la bka' stsal pa /	
dge slong dag /	
nga'i dge slong dad pas rnam par grol ba rnams kyi mchog ni /	
'di yin te /	
'di lta ste /	
dge slong shing gos can no //	
de nas bcom ldan 'das dge slong stong gis yongs su bskor te /	
cho 'phrul rnam pa sna tshogs mdzad cing grong khyer slo ma lta bur gshegs so //	
bcom ldan 'das kyis dgongs pa /	
gal te sgo gcig nas zhugs na /	
gzhan dag gzhan du sems par 'gyur bas /	
ma la nga rdzu 'phrul kho nas 'jug par bya'o //	
snyam nas /	
de nas rdzu 'phrul gyis steng gi nam mkha' las	
grong khyer slo ma lta bu'i dbus su gshegs so	
// de nas slo ma lta bu'i bdag po rgyal po dang /	
tshe dang ldan pa gang po dang /	
shing gi rna cha can dang /	
rgya skegs kyi rna cha can dang /	
zha nye'i rna cha can dang /	
rgyal po'i sras bcu bdun po de dag kyang rang	
rang gi 'khor dang srog chags brgya stong phrag du	
ma bcom ldan 'das gang na ba der song ngo	
// de nas bcom ldan 'das srog chags brgya stong	
phrag du mas zham ring byas shing tsandan gyi phreng	
// ba'i @59a *// khang bzang gang na ba der gshegs te /	
byon nas dge slong gi dge 'dun gyi gung la gdan bshams pa nyid la bzhugs te /	
skye bo'i tshogs chen po des bcom ldan 'das ma mthong ngo //	
tsandan gyi phreng ba'i khang bzang zhig la thug pa dang /	
bcom ldan 'das kyis dgongs pa /	
gal te tsandan gyi phreng ba'i khang bzang zhig par gyur na /	
sbyin bdag rnams kyi bsod nams kyi bar chad du 'gyur gyi /	
ma la ngas 'di shel gyi rang bzhin du sprul par bya'o //	
snyam nas /	
bcom ldan 'das kyis /	
de ji ltar skye bo'i tshogs des sangs rgyas kyi	
sku sgrib pa med par mthong bar 'gyur bar shel	
gyi rang bzhin du sprul to //	
de nas 'khor de dag gi bsam pa dang /	
bag la nyal dang /	
khams dang rang bzhin mkhyen nas de dang 'dra ba'i chos bshad pa mdzad de /	
de thos nas srog chags brgya stong phrag du mas khyad par chen po dag rtogs te /	
kha cig gis ni /	
thar pa'i cha dang mthun pa'i dge ba'i rtsa ba bskyed /	
kha cig gis ni /	
nges par 'byed pa'i cha dang mthun pa /	
kha cig gis ni /	
rgyun du zhugs pa'i 'bras bu mngon sum du byas /	
kha cig gis ni /	
lhan gcig phyir 'ong ba'i 'bras bu /	
kha cig gis ni /	
phyir mi 'ong ba'i 'bras bu /	
kha cig gis ni /	
rab tu byung nas nyon mongs pa thams cad spangs te dgra bcom pa mngon sum du byas /	
kha cig gis ni /	
nyan thos kyi byang chub tu sems bskyed /	
kha cig gis @59b ni; rang sangs rgyas kyi byang chub tu'o //	
kha cig gis ni /	
bla na med pa yang dag par rdzogs pa'i byang chub tu'o //	
'khor de phal cher sangs rgyas la gzhol ba dang /	
chos la 'bab pa dang /	
dge 'dun la bab par bkod do //	
de nas shing gi rna cha can dang /	
rgya skegs kyi rna cha can dang /	
zha nye'i rna cha can gyis /	
gtsang zhing bsod pa'i bza' ba dang /	
bca' ba dag sta gon byas nas gdan bshams te /	
nor bu'i chu snod bzhag nas /	
bcom ldan 'das la spyan 'dren gyis dus tshod gsol pa /	
btsun pa /	
gdugs tshod lags shing mchis na /	
bcom ldan 'das da de'i dus la bab par dgongs su gsol /	
de'i tshe klu'i rgyal po nag po dang /	
goo ta ma zhes bya ba rgya mtsho chen po na gnas pa de gnyis kyis bsam pa /	
bcom ldan 'das grong khyer slo ma lta bu na	
chos 'chad kyi dong nas mnyan par bya'o snyam mo	
// de nas de gnyis klu lnga brgya'i 'khor dang	
grong khyer slo ma lta bur chu bo lnga brgya	
phab nas chas so //	
sangs rgyas bcom ldan 'das rnams ni bsnyel ba mi mnga' ba'i chos can yin pas /	
bcom ldan 'das kyis dgongs pa /	
klu'i rgyal po nag po dang ge ta ma 'di	
gnyis gal te grong khyer slo ma lta bur 'ongs	
par gyur na / yul phung par byed par 'gyur ro snyam nas /	
de nas bcom ldan 'das kyis /	
tshe dang ldan pa mo'u 'gal gyi bu chen po la bka' stsal pa /	
mo'u 'gal gyi bu /	
de bzhin gshegs pa'i rings pa'i bsod snyoms @60a *//	
longs shig /	
mo'u 'gal gyi bu /	
de ci'i phyir zhe na /	
rings pa'i bsod snyoms ni /	
lnga ste /	
lnga gang zhe na /	
glo bur ba dang /	
'gro bar chas pa dang /	
nad pa dang /	
nad g-yog dang /	
dge bskos so //	
skabs 'dir ni /	
bcom ldan 'das dge bskos su dgongs te /	
bcom ldan 'das rdzu 'phrul gyis de nyid nas steng gi nam mkha' las gshegs so //	
bcom ldan 'das dang mo'u 'gal gyi bu gnyis /	
klu'i rgyal po nag po dang /	
go'u ta ma gang na ba der gshegs te byon nas bka' stsal pa /	
klu'i dbang po /	
grong khyer slo ma lta bu la soms la /	
yul phung par ma bya zhig /	
de gnyis kyis gsol pa /	
btsun pa /	
bdag cag gang srog chags grog sbur la yang gnod	
pa mi bgyid pa de lta bu'i dad pas mchis	
na / slo ma lta bu na gnas pa'i skye bo'i tshogs la lta smos kyang ci 'tshal /	
de nas bcom ldan 'das kyis /	
klu'i rgyal po nag po dang go'u ta ma la de lta bu'i chos bshad pa mdzad de /	
de thos nas sangs rgyas dang chos dang dge 'dun	
la skyabs su song zhing bslab pa'i gzhi rnams bzung	
ngo // bcom ldan 'das kyis zhal zas gsol ba'i mdzad pa brtsams pa dang /	
klu re re nas bsam pa /	
kye ma'o //	
bcom ldan 'das la bdag gis chu'i btung ba gsol lo snyam mo //	
bcom ldan 'das kyis dgongs pa /	
@60b gal te gcig gi chu gsol na ni /	
des na gzhan dag gzhan du sems par 'gyur bas thabs shig bsham par bya'o //	
snyam du dgongs nas /	
de nas bcom ldan 'das kyis tshe dang ldan pa	
mo'u 'gal gyi bu chen po la bka' stsal pa	
/ mo'u 'gal gyi bu song la /	
gang na chu bo lnga brgya 'dres pa de las chus lhung bzed khongs la khyer te shog cig /	
btsun pa /	
bka' bzhin 'tshal /	
zhes tshe dang ldan pa mo'u 'gal gyi bu chen pos /	
bcom ldan 'das kyi ltar mnyan nas gang du chu	
bo lnga brgya 'dres pa de nas cus lhung bzed	
bkang nas khyer te /	
bcom ldan 'das gang na ba der song ste phyin nas /	
bcom ldan 'das la lhung bzed bkang ba'i chu phul ba dang /	
bcom ldan 'das kyis bzhes te gsol lo //	
tshe dang ldan pa mo'u 'gal gyi bu chen pos bsam pa /	
bcom ldan 'das kyis sngon bka' stsal pa /	
dge slong dag /	
pha dang mas ni /	
bu gsos /	
bsrings bskyed de nu mas bsnun /	
'dzam bu'i gling gi tshogs ston par byed pa yin pas shin tu dga' ba byed pa ste /	
bus /	
phrag pa gcig la ni ma bzhag /	
gcig shos la ni pha bzhag nas lo brgya tshang bar khur du thogs sam /	
sa chen po 'di'i nor bu dang /	
mu tig dang /	
beed'urya dang /	
man shel dang /	
byi ru dang /	
dngul dang /	
gser dang /	
rdo'i snying po dang /	
spug dang /	
padma r'a ga dang /	
dung g-yas su 'khyil ba ste /	
de lta bu'i dbang phyug la bdag por bcug kyang bus @61a *//	
pha ma la de tsam gyis phan thogs pa'am /	
lan lon par mi 'gyur gyi /	
gang gis /	
pha ma dad pa med pa dad pa phun sum tshogs pa yang dag par 'dzin du 'jug la /	
'dul zhing 'dzud de /	
so sor 'god par byed pa dang /	
tshul khrims 'chal ba tshul khrims phun sum tshogs pa dang /	
ser sna can gtong ba phun sum tshogs pa dang /	
shes rab 'chal ba shes rab phun sum tshogs pa yang dag par 'dzin du 'jug la /	
'dul zhing 'dzud de /	
so sor 'god par byed na /	
de tsam gyis /	
bus pha dang ma la phan thogs pa dang lan lon pa yin no //	
zhes gsungs na /	
bdag gis ni /	
ma la lan ci yang ma lon gyi /	
ma la bdag gis bdag gi ma gang du skyes pa bsam mo snyam nas /	
bsam pa la zhugs pa dang /	
'jig rten gyi khams 'od zer can du skyes par mthong ngo //	
des na /	
de sus gdul ba yin par brtags nas /	
bcom ldan 'das kyis yin par mthong nas /	
de 'di snyam du sems te /	
bdag lam ring po nas 'dir 'ongs pas /	
ci nas kyang bdag gis bcom ldan 'das la don 'di gsol lo snyam nas /	
bcom ldan 'das la 'di skad ces gsol to //	
btsun pa /	
bcom ldan 'das kyis /	
sngon dge slong dag /	
pha dang ma ni /	
bu la shin tu dga' ba byed pa yin no zhes gsungs na /	
bdag gi ma 'jig rten gyi khams 'od zer can	
du skyes @61b te; de yang bcom ldan 'das kyis	
'dul bar 'gyur ba lags na /	
bcom ldan 'das kyis thugs brtse ba nye bar bzung ste 'dul bar gsol /	
bcom ldan 'das kyis bka' stsal pa /	
mo'u 'gal gyi bu /	
su'i rdzu 'phrul gyis 'dong /	
bcom ldan 'das /	
bdag gi'o //	
de nas bcom ldan 'das dang /	
tshe dang ldan pa mo'u 'gal gyi bu chen po	
ri rab kyi rtse mo la gom pa por zhing	
gshegs pa dang / zhag bdun gyis 'jig rten gyi khams 'od zer can du byon to //	
bu mo bzang mo des /	
tshe dang ldan pa mo'u 'gal gyi bu rgyang ring po kho na nas mthong ngo //	
mthong nas kyang dga' ba dang bcas pas de'i drung du song ste smras pa /	
kye ma'o //	
yun ring po zhig lon nas bu mthong ngo //	
kye ma'o //	
yun ring mo ring mo zhig lon nas bu mthong ngo //	
de nas skye bo'i tshogs chen pos smras pa /	
shes ldan dag /	
rab tu byung ba 'di ni /	
rgan na /	
ji ltar bu mo 'di /	
de'i ma yin /	
tshe dang ldan pa mo'u 'gal gyi bu chen pos smras pa /	
shes ldan dag /	
kho bo'i lus 'di 'dis bskyed de /	
des na kho bo'i ma yin no //	
de nas bcom ldan 'das kyis bu mo bzang mo de'i bsam pa dang /	
bag la nyal ba dang /	
khams dang rang bzhin mkhyen nas /	
de dang mthun par 'phags pa'i bden pa bzhi rtogs par 'gyur ba'i chos bshad pa mdzad de /	
de thos nas bu mo bzang mo des 'jig tshogs	
la lta ba'i ri'i rtse mo nyi shu mtho ba	
ye shes kyi rdo rjes bcom nas /	
rgyun du zhugs pa'i 'bras bu @62a *//	
mngon sum du byas te /	
des bden pa mthong nas lan gsum du ched du brjod pa ched du brjod do //	
zhes bya ba nas lha dang mi rnams su rab	
tu bzhag ces bya ba'i bar gong ma bzhin no	
// yang smras pa /	
nyes pa mang por ldan pas mi bzad pa'i //	
ngan song lam ni khyod kyi mthus bcad do //	
mtho ris 'gro ba bsod nams bzang ldan phye //	
mya ngan 'das pa'i lam yang bdag gis thob //	
khyod la brten nas shin tu rnam dag mig /	
nyes dang bral bas dag pa deng 'dir thob //	
'phags pa dgyes pa'i go 'phang zhi thob nas //	
sdug bsngal rgya mtsho'i pha rol bdag gis brgal //	
'gro bar lha min lha dang mis mchod pa //	
skye rga 'chi dang na dang rnam bral ba //	
srid pa stong du rnyed par rab dka' ba //	
thub pa khyod mthong deng 'dir 'bras bur bcas //	
btsun pa /	
bdag ni /	
'phags shing mngon par 'phags te /	
bdag bcom ldan 'das dang /	
chos dang /	
dge 'dun la skyabs su mchi lags kyi /	
dge bsnyen du gzung du gsol /	
deng slan chad ji srid 'tsho'i bar du bsam pa	
thag pas skyabs su mchi bar mngon par spro lags	
so // bcom ldan 'das mo'u 'gal gyi bu chen	
po dang thabs cig tu deng bsod snyoms sbyor zhing	
so // mchis na / gnang bar mdzad du gsol /	
bcom ldan 'das kyis /	
bu mo bzang po de la cang mi gsung bas gnang ngo //	
de nas bu mo bzang mos bcom ldan 'das kyis gnang bar rig @62b ste /	
bcom ldan 'das dang /	
tshe dang ldan pa mo'u 'gal gyi bu chen po gdan la bde bar bzhugs par rig nas /	
gtsang zhing bsod pa'i bza' ba dang /	
bca' ba dag rang gi lag nas stob cing tshim par byed de /	
rnam grangs du mar gtsang zhing bsod pa'i bza' ba dang /	
bca' ba dag /	
rang gi lag nas bstabs shing tshim par byas so //	
bcom ldan 'das kyis gsol zin nas /	
phyag gnyis bcabs te lhung bzed gyu bar rig nas /	
stan dma' ba zhig blangs te /	
bcom ldan 'das kyi spyan sngar bting nas chos mnyan pa'i phyir 'dug pa dang /	
de la bcom ldan 'das kyis chos bshad do //	
bcom ldan 'das kyi lhung bzed tshe dang ldan pa	
mo'u 'gal gyi bu chen pos blangs te 'khru bar	
byed pa na / bcom ldan 'das kyis bka' stsal pa /	
mo'u 'gal gyis bu /	
'dong ngam /	
bcom ldan 'das /	
gshegs so //	
su'i rdzu 'phrul gyis /	
bcom ldan 'das kyi'o //	
gal te de lta na /	
rgyal byed kyi tshal soms shig /	
bcom ldan 'das /	
'o skol byon lags sam /	
mo'u 'gal gyi bu /	
yu bu phyin zin to //	
de nas ngo mtshar du dad pa'i yid kyis gsol ba /	
bcom ldan 'das /	
rdzu 'phrul 'di'i ming ci lags /	
mo'u 'gal gyi bu yid mgyogs yin no //	
btsun pa /	
sangs rgyas kyi chos zab mo de lta bu ni /	
bdag gi glo bar ma chud do //	
gal te bdag gis glo bar chud par gyur na /	
bdag gi lus til gyi phye ma ltar bgyis kyang bla na @63a *//	
med pa yang dag par rdzogs pa'i byang chub kyi	
sems las phyir mi ldog par 'gyur ba zhig na	
/ da ni /	
shing tshig pa bzhin cir bgyir yang ma mchis so //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa /	
tshe dang ldan pa gang pos las ci zhig bgyis na /	
las de'i rnam par smin pas phyug pa /	
nor mang ba /	
longs spyod che ba'i rigs su skyes lags /	
las ci zhig bgyis na /	
des bran mo'i mngal du skyes shing rab tu byung nas nyon mongs pa thams cad spangs te /	
dgra bcom pa mngon sum du bgyis lags /	
bcom ldan 'das kyis bka' stsal pa /	
dge slong dag /	
gang po nyid kyis las tshogs rnyed pa /	
rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba dag byas shing bsags pas /	
gang pos las byas shing bsags pa dag gzhan su zhig gis so sor myong bar 'gyur /	
dge slong dag /	
las byas shing bsags pa dag ni /	
phyi rol gyi sa'i khams la rnam par smin par mi 'gyur /	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar /	
las dge ba dang mi dge ba byas shing bsags pa dag ni /	
zin pa'i phung po dang /	
khams dang /	
skye mched dag la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs @63b dang dus //	
rnyed nas lus can rnams la ni //	
'bras bu dag tu 'gyur ba nyid //	
dge slong dag /	
sngon byung ba bskal ba bzang po 'di nyid la skye rgu'i tshe lo nyi khri thub pa na /	
ston pa de bzhin gshegs pa dgra bcom pa yang	
dag par rdzogs pa'i sangs rgyas rig pa dang zhabs	
su ldan pa / bde bar gshegs pa 'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa sangs rgyas bcom	
ldan 'das 'od srung zhes bya ba 'jig rten du	
byung ste / de grong khyer w'a ra n'a sir nye bar brten cing bzhugs so //	
de'i bstan pa la 'di rab tu byung nas sde snod gsum par gyur te /	
chos bzhin gyis dge 'dun gyi zhal ta pa byed do //	
re zhig cig na dgra bcom pa zhig la dge bskos bab ste /	
des gtsug lag khang phyag dar bya bar brtsams pa dang /	
rlung langs pas phyag dar phan tshun du khyer bar gyur to //	
des bsam pa /	
re zhig rlung zhi bar gyur gyi bar du gzhag go snyam pa las /	
ji tsam na gtsug lag khang de ma phyags pa	
zhal ta pa des mthong nas; de kun nas dkris	
pa drag pos ngag rtsub po'i las phyung ba /	
bran mo'i bu gang zhig dge bskos byed /	
dgra bcom pa des mthong nas /	
des bsam pa /	
'di kun nas dkris pa yin pas re zhig bzhag la phyis go bar bya'o //	
snyam nas /	
gang gi tshe kun nas dkris pa dang bral ba de'i tshe de'i drung du song ste smras pa /	
khyod kyis kho bo su yin shes sam /	
des smras pa /	
shes te /	
khyod @64a *//	
dang kho bo yang dag par rdzogs pa'i sangs rgyas	
'od srung gi bstan pa la rab tu byung ba	
yin no // des smras pa /	
gal te de lta yin mod kyi /	
kho bos ni /	
rab tu byung ba'i bya ba byas te //	
kho bo ni /	
'ching ba mtha' dag las grol ba yin la /	
khyod ni /	
'ching ba mtha' dag gis bcings pa yin pas /	
khyod kyis ngag rtsub po'i las phyung gi /	
nyes pa la nyes par shogs shig dang /	
des na las de srab pa dang /	
yongs su zad pa dang /	
gtugs par 'gyur ro //	
des nyes pa las nyes par bshags pa /	
sems can dmyal bar skye zhing bran mo'i bur 'gyur ba las /	
de sems can dmyal bar ma skyes par tshe rabs lnga brgyar bran mo'i mngal du skyes te /	
da ltar gyi bar du srid pa tha ma la yang bran mo'i mngal du skyes par gyur to //	
gang yang dge 'dun la bsnyen bkur byas pa des na /	
phyug pa dang /	
nor mang ba dang /	
longs spyod che ba'i rigs su skyes so //	
gang yang de na bklags shing bton pas phung po la mkhas pa dang /	
khams la mkhas pa dang /	
skye mched la mkhas pa dang /	
rten cing 'brel par 'byung ba la mkhas par byas pa des na /	
nga'i bstan pa la rab tu byung ste /	
nyon mongs pa thams cad spangs nas dgra bcom pa mngon sum du byas so //	
dge slong dag /	
de lta bas na /	
las gcig tu gnag pa rnams kyi rnam par smin pa gcig tu gnag pa yin /	
gcig tu dkar ba rnams kyi rnam par smin @64b pa ni /	
gcig tu dkar ba yin /	
'dren ma rnams kyi ni /	
'dren ma yin no //	
dge slong dag /	
de lta bas na /	
las gcig tu gnag pa rnams dang 'dren ma rnams ni /	
spangs la /	
las gcig tu dkar ba la brtsam par bya ste /	
dge slong dag /	
khyed kyis de lta bu la bslab par bya'o //	
bcom ldan 'das kyis de skad ces bka' stsal nas /	
dge slong dag yi rang ste /	
bcom ldan 'das kyis gsungs pa la mngon par bstod do //	
gleng gzhi ni /	
rgyal po'i khab na'o //	
de'i tshe rgyal po'i khab na /	
klu'i rgyal po grog mkhar dang ri bo gnas so //	
de nyid kyi mthus /	
dka' thub kyi chu lnga brgya yang rtag tu 'bab la /	
chu mig dang /	
mtsho dang /	
mtshe'u rnams kyang skam par mi 'gyur /	
lhas dus dus su char gyi rgyun legs par phab pas /	
lo tog rnams kyang lhag par legs par 'gyur ro //	
gang gi tshe bcom ldan 'das kyis klu'i rgyal po	
dga' bo dang nye dga' bo gnyis btul ba na	
/ de gnyis ri rab kyi bang rim nas /	
nyi ma re re zhing bcom ldan 'das la bsnyen	
bkur byed du 'ong ngo; ;de nas klu'i rgyal po	
grog mkhar dang / ri bo 'di snyam du sems te /	
klu'i rgyal po dga' bo dang /	
nye dga' bo 'di gnyis /	
ri rab kyi bang rim nas nyi ma re re	
zhing bcom ldan 'das la bsnyen bkur byed cing 'ong	
na / bdag cag 'di nyid na gnas bzhin du	
bcom ldan 'das la bsnyen bkur mi byed pa ni	
na / / bzang po ma yin gyi /	
ma la bdag cag gis kyang bcom ldan 'das @65a *//	
la bsnyen bkur bya'o //	
snyam nas /	
de gnyis bcom ldan 'das gang na ba der dong ste phyin nas /	
bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
phyogs gcig tu 'dug nas /	
bcom ldan 'das kyis /	
de gnyis la de 'dra ba'i chos bshad pa mdzad de /	
de thos nas de gnyis sangs rgyas la skyabs su dong zhing /	
chos dang dge 'dun la'ang skyabs su dong nas bslab pa'i gzhi rnams blangs so //	
gang gi tshe bcom ldan 'das las skyabs su 'gro ba dang /	
bslab pa'i gzhi rnams blangs pa de'i tshe lus dang longs spyod lhag par 'phel bar gyur to //	
de gnyis bcom ldan 'das gang na ba der dong ste phyin nas /	
bcom ldan 'das kyi zhabs gnyis la mgo bos phyag byas nas gsol ba /	
bcom ldan 'das gang gi tshe bdag cag gis bcom ldan 'das la skyabs su mchis shing /	
bslab pa'i gzhi rnams mnos pa de'i tshe /	
lus dang longs spyod lhag par 'phel bar gyur lags so //	
bcom ldan 'das /	
gal te bcom ldan 'das kyis rjes su gnang na /	
bdag rgya mtsho chen por 'jug lags so //	
bcom ldan 'das kyis bka' stsal pa /	
klu'i dbang po dag /	
khyed rgyal po'i yul na gnas pa yin gyi /	
rgyal po la rtogs shig /	
de gnyis kyis bsam pa dang /	
don gyis na /	
bdag cag bcom ldan 'das kyis @65b rjes su ma gnang ngo zhes smras nas /	
de nyid na gnas so //	
klu'i rgyal po grog mkhar dang /	
ri bo'i kun tu spyod pa ni /	
gal te nub mo bcom ldan 'das bltar 'gro na ni /	
lha'i bu'i cha byad kyis so /	
'on te nyin par na ni /	
khyim bdag gi cha byad kyis so //	
de gnyis khyim bdag gi cha byad du byas shing	
nyin re zhing bcom ldan 'das la bsnyen bkur byed	
do // rgyal po gzugs can snying po rgyal rigs	
kyi mngon pa'i nga rgyal can gyi kun du spyod	
do // pa ni / de gang gi tshe bcom ldan 'das blta bar 'gro ba de'i tshe /	
'ga' zhig bdag mthong na /	
ldang bar mi byed pa med grang zhes mi gnang chen gtong bar byed de /	
des mi gnang chen zhig mngags te /	
kye /	
nang rje song la bcom ldan 'das la su dag bsnyen bkur byed ltos shig /	
de song ba las ji tsam na /	
khyim bdag gnyis shig mthong nas des bsam pa /	
'di gnyis ni /	
lha'i yul na gnas pas ci'i phyir ldang bar mi byed snyam nas /	
des rgyal po la smras pa /	
lha khyim bdag gnyis shig mchis pa ni /	
lha'i yul nyid na gnas pa lags so //	
rgyal po gzugs can snying pos bsam pa /	
de gnyis kyis bdag mthong na ci'i phyir ldang bar mi byed kyi /	
'gro'o //	
snyam nas de nas bcom ldan 'das gang na ba der song ba dang /	
klu'i rgyal po grog mkhar dang /	
ri bos rgyal po gzugs can snying po mthong ngo //	
mthong nas kyang bcom ldan 'das la 'di skad ces gsol to //	
bcom ldan 'das /	
rgyal @66a *//	
po gzugs can snying po mchis na /	
ci /	
re zhig rgyal po la bsti stang bgyi'am /	
'on te chos la bgyi /	
bcom ldan 'das kyis bka' stsal pa /	
klu'i dbang po dag /	
chos la bsti stang byos shig /	
dam pa'i chos la ni /	
'di ltar /	
sangs rgyas bcom ldan 'das rnams kyang bla mar byed la /	
chos la ni dgra bcom pa rnams kyang bla mar byed do; ;tshigs su bcad de bka' stsal pa /	
'das pa'i sangs rgyas gang yin dang //	
ma byon sangs rgyas gang yin dang //	
da ltar sangs rgyas gang yin pa //	
mang po'i mya ngan 'joms mdzad pa; ;bzhud dang bzhugs dang 'byon 'gyur ba //	
thams cad dam chos bla mar byed //	
'di ni sangs rgyas chos nyid yin //	
de bas 'dir bdag phan 'dod pa //	
bdag nyid chen por 'dod pa yis; ;sangs rgyas bstan pa dran byas te //	
dam pa'i chos la bkur sti bya //	
de gnyis kyis ldang ba ma byas so //	
de nas rgyal po mi bzod pa skyes te /	
des gsol pa /	
bcom ldan 'das kyis chos bshad du gsol /	
bcom ldan 'das kyis tshigs su bcad de bka' stsal pa /	
zhe sdang dang ni 'khrug pa dang //	
ma dad pa yi sems kyis ni //	
rdzogs pa'i sangs rgyas kyis bshad pa'i //	
dam chos shes par mi nus so //	
gang gis khros dang bag med pa'i //	
sems ni dul bar byas pa dang //	
'di la mnar sems spangs pa des //	
legs par gsungs @66b pa shes par 'gyur //	
rgyal pos bsam pa /	
khyim bdag 'di gnyis 'ongs pas /	
bcom ldan 'das kyis bdag gi chos nyan pa'i bar yang chad par gyur to snyam nas /	
de stan las langs te /	
bcom ldan 'das kyi zhabs gnyis la mgo bos phyag byas te song ngo //	
de song nas blon po rnams la bsgo ba /	
khyim bdag 'di gnyis gang gi tshe bcom ldan 'das	
kyi spyan snga nas dong ba de'i tshe khyed gnyis	
nga'i yul na ma 'dug cig ces sgos shig /	
de gnyis bcom ldan 'das kyi zhabs gnyis la mgo bos phyag 'tshal nas song ba dang /	
blon po bdag gis bsgo ba /	
lha'i zhal nas /	
khyed cag gnyis nga'i yul na ma 'dug cig ces gsung ngo //	
de gnyis kyis smras pa /	
bka' bzhin 'tshal mchi'o //	
bsam pa /	
bdag cag gnyis kyis /	
yun ring po zhig nas bsam pa gang yin pa de ni tshegs chung dus grub bo //	
snyam mo //	
de nas 'od pa'i chu chen po nas phyung nas grog mo chung ngu'i nang du zhugs so //	
grog mo chung du nas grog mo chen por ro //	
grog mo chen po nas chu bran du'o //	
chu bran nas chu chen por ro //	
chu chen po nas rgya mtsho chen por te /	
gang gi tshe rgya mtsho chen por zhugs pa de'i tshe /	
de gnyis phyir zhing lus dang longs spyod shin tu 'phel bar gyur to //	
ji tsam dus gzhan zhig na /	
rgyal po'i khab kyi dka' thub kyi chu lnga brgya dang /	
chu mig dang /	
mtsho dang /	
mtshe'u rnams kyang chung ba dang /	
yongs su zad pa dang /	
gtugs par gyur la @67a *//	
thug /	
lhas kyang dus dus su char gyi rgyun legs par ma bab pas lo nyes par gyur te /	
mu ge nyam nga ba dgon pa slong mo bas zas rnyed par dka' ba byung bar gyur to //	
rgyal pos bsam pa /	
rgyal po'i khab 'di na klu'i rgyal po ri bo dang grog mkhar gnas te /	
de gnyis kyi mthus /	
dka' thub kyi chu lnga brgya yang 'bab /	
chu mig dang /	
mtsho dang /	
mtshe'u rnams kyang chu che /	
lhas kyang dus su char gyi rgyun legs par phab	
pa nyid kyis lo tog legs par rgyas par gyur	
na / da ni /	
dka' thub kyi chu lnga brgya dang /	
chu mig dang /	
mtsho dang /	
mtshe'u rnams kyang chung ba dang /	
yongs su zad pa dang /	
gtugs par gyur la thug /	
lhas kyang dus dus su char gyi rgyun legs par ma phab pas lo nyes par gyur te /	
mu ge nyam nga ba dgon pa slong mo bas zas rnyed par dka' ba byung bar gyur na /	
klu'i rgyal po ri bo dang /	
grog mkhar shi'am /	
bya'i rgyal po nam mkha' lding gis khyer ba'am /	
sbrul khas sdigs kyis bzung ba'am /	
des 'jigs nas bros par ma gyur grang /	
de lta mod kyi /	
sangs rgyas bcom ldan 'das ni /	
thams cad mkhyen pa /	
thams cad gzigs pa yin gyi /	
ma la bdag gis bcom ldan 'das la zhu'o //	
snyam du bsam nas /	
bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
@67b phyogs gcig tu 'dug nas /	
rgyal po gzugs can snying pos bcom ldan 'das la don de rgyas par gsol to //	
bcom ldan 'das kyis bka' stsal pa /	
rgyal po chen po /	
de gnyis ni /	
shi ba yang ma yin /	
bya'i rgyal po nam mkha' lding gis kyang ma khyer /	
sbrul khas sdigs kyis kyang ma bzung /	
des 'jigs pas kyang ma bros mod kyi /	
rgyal po khyod nyid kyis yul nas bskrad do //	
bcom ldan 'das /	
bdag gis de gnyis mthong bar yang mi dran na /	
de gnyis yul nas bskrad pa lta smos kyang ci 'tshal /	
rgyal po chen po /	
ngas khyod dran par bya'o //	
rgyal po chen po khyod kyis khyim bdag gnyis shig yul nas bskrad pa dran nam /	
bcom ldan 'das /	
dran lags so //	
de gnyis ni /	
klu'i rgyal po ri po dang grog mkhar yin no //	
btsun pa /	
de gnyis gang du mchis /	
rgya mtsho chen por dong ngo //	
bdag gi yul ma rung bar gyur lags so //	
rgyal po chen po /	
de gnyis la bzod pa byin cig dang /	
ma rung bar mi 'gyur ro //	
de gnyis rgya mtsho chen po na mchis na /	
ji ltar bzod pa stsal /	
de gnyis tshes brgyad dang /	
bcu bzhi la khyim bdag gi cha byad du byas nas /	
nga'i zhabs gnyis la phyag 'tshal du 'ongs pa dang /	
ngas rtags bstan gyis /	
khyod kyis bzod pa byin cig /	
bcom ldan 'das /	
ci /	
bdag gis rkang pa gnyis la gtugs par bgyi'am /	
rkang pa gnyis la gtugs par mi bya ste /	
'on kyang lag pa rkyongs la klu'i dbang po bzod par @68a *//	
gsol lo //	
zhes smros shig dang bzod par 'gyur ro //	
rgyal pos de gnyis 'ongs pa la 'bad de sdod cing 'dug pa dang /	
ji tsam na /	
de gnyis khyim bdag gi cha byad du byas nas bcom ldan 'das kyi spyan sngar 'ongs pa dang /	
de ma thag tu rgyal po yang 'ongs nas /	
bcom ldan 'das kyis rtags bstan pa dang /	
rgyal pos lag pa mngon du brkyangs nas smras pa /	
klu'i dbang po gnyis bzod par gsol lo //	
rgyal po chen po /	
bzod par bgyi'o //	
gal te bzod par gyur na /	
'dir spyon cig /	
rgyal po chen po gang gi tshe bcom ldan 'das las bdag cag gis skyabs su 'gro ba dang /	
bslab pa'i gzhi rnams blangs pas de nyid kyi tshe bdag cag gi lus dang longs spyod skyes te /	
gal te da che bzhin du 'dir 'ongs na /	
yul ma ga dha ru yang mi shong bar 'gyur ro //	
'o na yul ma ga dha ma rung bar 'gyur mod /	
ma rung bar mi 'gyur ro //	
ji ltar mi 'gyur /	
khyod kyis kho bo cag gi khang bzang gnyis brtsigs la /	
zla ba drug cing dus mchod kyis shig dang /	
kho bo cag gi 'khor bzhag la /	
dus mchod kyi tshe yang 'du bar bya'o //	
rgyal pos de bzhin du byed pa dang /	
de gnyis kyis 'khor dag kyang bzhag la /	
dus mchod kyang rang nyid nyams su myong bar byed do //	
ji tsam dus gzhan zhig na /	
de dag gi 'khor bag med par gnas pa na /	
klu gdug pa dag gis glags rnyed nas /	
@68b de dag gis ser ba dbab par brtsams so //	
rgyal po'i khab na /	
bram ze ser ba'i sngags la mkhas pa gzhan zhig yod de /	
des de bab cing bab pa dag bcad pa dang /	
de la yul ma ga dha na gnas pa'i skye bo'i tshogs kyis dbang thang byin no //	
lho phyogs na /	
bram ze mes byin zhes bya ba ser ba'i sngags la mkhas pa zhig yod pa des /	
byang phyogs na /	
yul nus pa can zhes bya ba zhig yod de /	
de na rgyal po sde mchog ces bya ba rgyal srid byed du 'jug go /	
de'i yul na klu'i rgyal po rab mdzes kyi gnas yod de /	
de na sman mthu che ba pha rol gnon pa yod par thos nas /	
de'i ched 'gro'o //	
zhes de chas te /	
rim gyis rgyal po'i khab tu phyin nas /	
bram ze ser ba'i sngags 'chang ba de'i gnas su zhugs pa dang /	
ji tsam na /	
ser ba chen po 'bab pa bram ze gnyug mar gnas pa des gcad par ma nus nas /	
de phyir byung /	
nang du zhugs par byed pa dang /	
bram ze mes byin gyis dris pa /	
mkhan po /	
ci'i slad du mkhan po 'di phyir byung /	
nang du zhugs par mdzad des smras pa /	
bu /	
ser ba chen po bab pa gcad par ma nus par bas mod /	
bdag gis dgum mo /	
bu legs so //	
de chu nyung zhig la bzlas te gtor bas tshal pa brgyar gyes so //	
rgyal po'i khab kyi bram ze dang khyim bdag rnams	
mchog tu ngo mtshar du gyur nas rngan pa thogs	
te / bram ze de'i khyim du dong nas smras pa /	
mkhan po /	
rgyal po'i khab kyi skye bo'i tshogs mngon par dga' bar gyur gyi /	
rngan pa @69a *//	
longs shig /	
ci'i phyir /	
khyod kyis ser ba chen po khums pa'i slad du'o //	
des smras pa /	
kho bos ni /	
ma bcad de /	
'on kyang bram ze 'dis bcad do //	
de dag bram ze de'i drung du dong nas bram ze'i khye'u 'di nyid du 'dug cig dang /	
dbang thang sbyin no //	
de bzhin du gnas par bya'o //	
zhes de gnas so //	
des ser ba de dus tha gi tsam zhig gi	
bar du sngags kyis bgags te mi 'bab par gyur	
to // rgyal po'i khab kyi bram ze dang /	
khyim bdag rnams kyis smras pa /	
shes ldan dag /	
bdag cag nyid kyi bsod nams kyis ser ba mi 'bab na /	
ci'i phyir de la dbang thang sbyin zhes de rnams kyis bcad do //	
bram ze des sngags brtul nas yul nus pa can	
du song ba dang phyir yang ser ba 'bab par	
gyur to // de rnams bram ze de'i drung du song ste smras pa /	
mkhan po /	
bram ze'i khye'u de gar mchis /	
des smras pa /	
khyed cag gis de la bkur sti ma byas pas de song ngo //	
mkhan po /	
gal te mchis na /	
bdag cag la sbron cig /	
de bzhin du bya'o //	
de yang rim gyis rgyal po sde mchog gang na ba der song ste phyin nas /	
rgyal po sde mchog la rgyal ba dang /	
tshe spel ba dag byas nas smras pa /	
lha khyod kyi yul na klu'i rgyal po rab mdzes zhes bgyi ba mchis pa de'i gnas na /	
mod la mthu skyes pa zhes bya ba'i sman mchis kyi /	
lhas de ston cig dang /	
lha'i skal ba yang dbul bar bgyi'o //	
@69b rgyal pos smras pa /	
kye bram ze /	
klu'i rgyal po rab mdzes ni /	
gtum po yin pas des khyod brlag par mi byed grang /	
lha /	
re zhig bdag la sngags kyi mthu dang sman gyi mthu mchis te /	
gal te klu'i rgyal po rab mdzes dang 'dra ba'i klu rnams kyis dzambu'i gling 'di lta ste /	
bu ram shing gi tshal lam /	
'dam bu'i tshal bzhin gang bar gyur kyang /	
bdag gi ba spu gcig kyang bskyod par rngo mi thogs na /	
klu'i rgyal po rab mdzes kyis lta smos kyang ci 'tshal /	
'on kyang lha'i mi dgum pa la thug pa 'ga' mchis sam /	
bram ze /	
yod do //	
lha /	
dkri zhig dang /	
des de'i gnas ston par 'gyur ro //	
de nas rgyal pos mi de la bos te bsgo ba /	
kye nang rje /	
bram ze 'di la klu'i rgyal po rab mdzes kyi gnas ston cig /	
lha /	
bka' bzhin 'tshal zhes mi des rgyal po'i ltar mnyan nas bram ze de khrid de chas so //	
ji tsam na /	
mi ring ba zhig tu bsdad nas de la smras pa /	
bram ze /	
tshal sngo zhing sngo ba dag sbrengs pa pha bi mthong ngam /	
mthong ngo //	
de ni /	
klu'i rgyal po rab mdzes kyi gnas yin no //	
de song ste /	
des der mod la mthu bskyed pa zhes bya ba'i	
sman las khur du sbrags nas des de thogs te	
/ yul nus pa can du song nas rgyal po sde mchog gi skal pa byin te /	
rim gyis rgyal po'i khab tu phyin nas /	
bram ze de nyid kyi khyim du zhugs so //	
de nas des rgyal po'i khab kyi bram ze dang khyim bdag rnams la sbran pa dang /	
de dag mchod yon thogs te lhags @70a *//	
nas; bram ze'i khye'u 'di nyid du 'dug cig /	
dbang thang sbyin no //	
des smras pa /	
khyed cag gis bkur sti ma byas pas kho bo mi 'dug go /	
de rnams kyis de gzhag par gal gyis 'chu bar brtsams te gsol ba btab pa dang /	
khas blangs nas de dag gis 'tsho ba'i ris bcad do //	
'jig rten ni /	
phun sum tshogs pa 'dod kyi /	
rgyud pa dang mi mthun pas /	
des rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa na; khye'u zhig btsas te /	
des de'i ming ri bo can zhes bya bar btags so //	
de /	
yang rtse bar byed /	
dga' bar byed /	
dga' mgur spyod par byed pa na bu mo zhig btsas te /	
de'i ming ni /	
ser ba zhes bya bar btags so //	
bram ze mo ni /	
'khor bral zhes bya'o //	
mna' ma ni /	
klog ces bya'o //	
des bsam pa /	
yang dang yang du ser ba gcod cing ci las	
med yun ring rab tu sngags kyis bgag par bya'o	
// zhes des yun ring por sngags kyis bgag pa	
byas te bzhag pas ser ba mi 'bab par gyur	
// to // rgyal po'i khab kyi bram ze dang khyim bdag rnams kyis smras pa /	
bdag kho na'i bsod nams kyi mthus ser ba mi 'bab na /	
ci'i phyir dbang thang sbyin zhes de rnams kyis bcad do //	
bram ze de phrag dog gis zil gyis non pas	
bu yang sngags kyi tshig rnams 'dzin @70b du ma	
bcug go / bde ba la chags pas kha ton yang ma byas la /	
sman yang skam du ma bcug go /	
des sngags kyi tshig rnams ni /	
bsam na brjed /	
sman ni /	
ma bskams pas rul bar gyur to; ;de rgyal po'i	
khab kyi bram ze dang khyim bdag rnams la snying	
na ches nas / de rnams la klan ka btsal ba'i phyir mu stegs kyi gnas dang /	
dka' thub kyi tshal de dang de dag tu song nas dris pa /	
shes ldan dag /	
gang gis gang bsam pa dang /	
gang don du gnyer ba de la thams cad 'grub par 'gyur ba'i thabs lta ci yod /	
de na kha cig gis smras pa /	
mer zhugs shig /	
kha cig gis smras pa /	
dug zo zhig /	
kha cig gis smras pa /	
g-yang sa nas bdag nyid mchongs shig /	
kha cig gis smras pa /	
bdag rang gi ske la thag pa thogs te /	
shing gi yal ga las 'phyang du chug cig /	
ces thams cad kyis 'chi ba'i thabs bstan gyi /	
nges par 'byung ba'i thabs ni /	
ma yin pas /	
de rim gyis 'od ma'i tshal du song ngo //	
des dge slong zhig mthong nas dris pa /	
'phags pa /	
gang gis gang bsam pa dang gang don du gnyer	
ba de la thams cad 'grub par 'gyur ba'i thabs	
lta 'ga' mchis sam /	
de smras pa /	
bcom ldan 'das las rab tu phyung zhig /	
der ci zhig bgyi /	
der ji srid 'tsho'i bar du tshangs par spyod pa yang spyad par bya /	
bsam gtan dang gdon pa dang ldan par yang gnas par bya ste /	
gal te re zhig mthong ba'i chos nyid la kun shes pa thob pa na /	
des na de nyid khyod kyi sdug bsngal @71a *//	
gyi mthar phyin pa yin no //	
'on te sbyor ba'i lhag ma dang bcas bzhin dus byed na /	
gang bsam pa dang /	
gang don du gnyer ba de la thams cad 'grub par 'gyur ro; ;'phags pa //	
de ni rngo mi thogs na /	
gzhan yang cung zad ci mchis /	
sangs rgyas la sogs pa dge slong gi dge 'dun spyan drongs la gdugs tshod gsol cig /	
de yang rngo mi thogs na /	
gzhan bstan du gsol /	
bum pa bzang po lta bu'i nyan thos chen po bzhi spyan drongs la gdugs tshod gsol te /	
smon lam thob cig dang /	
gang bsam pa dang gang don du gnyer ba de thams cad 'grub bo //	
'phags pa /	
de ni /	
rngo thogs kyi /	
bgyi'o //	
zhes bum pa bzang po lta bu'i nyan thos chen po bzhi spyan drangs te /	
gdugs tshod gsol nas smon lam btab pa /	
dge ba'i rtsa ba 'dis /	
rab mdzes klu'i gnas nas bsad la bdag der skye	
zhing de nas rgyal po'i khab kyi mi rnams la	
gnod pa byed par gyur cig /	
ces smon lam btab bo //	
de la chung mas dris pa /	
rje'i sras /	
smon lam ci zhig btab /	
dge ba'i rtsa ba 'dis /	
rab mdzes klu'i gnas nas bsad la bdag der skye	
zhing de nas rgyal po'i khab kyi mi rnams la	
gnod pa byed par gyur cig /	
ces smon lam btab bo //	
legs te /	
bdag kyang khyod kyi chung mar gyur cig /	
bus smras pa /	
bdag kyang khyod kyi bur gyur cig /	
de bzhin du bu mos smras pa /	
bdag kyang @71b khyod kyi bu mor gyur cig /	
de bzhin du mna' mas smras pa /	
bdag kyang mna' mar gyur cig /	
ces byas nas /	
de rnams khyim rnying pa zhig tu zhugs te nyal ba dang /	
sprin kha dog lnga pa las char babs te /	
rtsig pa 'gyel bas non te kha btag go /	
klu rab mdzes shi 'phos nas 'khor drug khri dang skyes nas /	
de yang rab mdzes zhes bya bar grags so //	
chung ma 'khor bral zhes bya'o; ;bu ni /	
ri bo can zhes bya'o //	
bu mo ni /	
ser ba zhes bya'o //	
mna' ma ni /	
klog ces bya'o //	
chos nyid kyis /	
klu'am /	
klu'i bu mo skyes nas ring po ma lon par gnas gsum dran par 'gyur te /	
gang nas shi 'phos pa dang /	
gang du skyes pa dang /	
las gang gis yin pa'o //	
des bltas na /	
mi las shi 'phos so //	
gang du skyes she na /	
klu rnams su'o //	
las gang gis she na /	
smon lam gyi dbang gis so //	
ci'i phyir snyam na /	
rgyal po'i khab kyi mi rnams la gnod pa bya ba'i phyir ro //	
des bsam pa /	
ci /	
lo tog ji lta ba bzhin du skyes pa la bya na /	
mi rnams kyi sdug bsngal skye bar 'gyur ram /	
'on te ma skyes pa rnams la 'gyur snyam na /	
des ji ltar skyes pa la byas pa ltar ma	
skyes pa la ni de ltar ma yin par mthong	
nas / des 'khor rnams la bsgo ba /	
shes ldan tshur shog /	
yul ma ga dhar dengs la char pas lo tog thams cad skrun cig /	
de rnams kyis lo tog thams cad bskrun pa dang /	
de nas drug stong gi 'khor dang /	
gshol mda' tsam gyi char @72a *//	
gyi rgyun gyis ji ltar yul ma ga dhar sog	
ma yang khyer ba de lta bu'i char gyi rgyun	
dbab par brtsams so //	
de nas de dag phan tshun du smras pa /	
sog ma yang klu 'dis 'phrog go /	
zhes de'i ming sog ma med ces bya bar thogs so //	
sdom la /	
rgyal po'i khab dang n'a landa //	
'od ma'i dbyug pa dmar bu'i grong //	
chu bo gangg'a sprin brtsegs dang //	
sgra chen yangs pa tha ma yin //	
sangs rgyas bcom ldan 'das rgyal po'i khab 'od ma'i	
tshal bya ka landa ka gnas pa na bzhugs so	
// gang gi tshe gzhon nu ma skyes dgra lhas sbyin gyis rbad nas /	
pha chos kyi rgyal po; chos dang ldan pa bsad de rang nyid kyis cod pan bcings nas /	
rgyal por zhugs pa de'i tshe bcom ldan 'das la	
bkur sti ma yin pa mang po bya bar brtsams	
te / dgongs pa man chad bya ba'i phyir glang po che nor skyong dang /	
khyi gtum po za ba dag rbad pa dang /	
de'i ma /	
lus 'phags mas smras pa /	
bu /	
bcom ldan 'das la bkur sti ma yin pa ma byed cig /	
sangs rgyas bcom ldan 'das rnams ni /	
bkur sti ma yin pas bsnyengs pa yin gyi /	
rgyal po'i khab nas bzhud de gnod par gyur ta re /	
bcom ldan 'das kyi mthus yul aangga dang /	
ma ga dha rnams 'byor cing nyams dga' ba yin no //	
snying rnyog pa can des smras pa /	
ci /	
gang na bcom ldan 'das med pa'i yul de dag zhig pa dang /	
stongs par gyur tam /	
de nas @72b thams cad kyi thams cad du bzlog kyang ma btub nas /	
bcom ldan 'das kyis dgongs pa /	
gzhon nu ma skyes dgra 'di /	
bsod nams ma yin pa mang du gsog gi /	
ngas 'di gzhi med pa'i dad pa la gzhag tu	
re zhig de'i dus la ma bab pas mnyan yod	
du gshegs so // snyam nas /	
de nas bcom ldan 'das nyan thos kyi dge 'dun	
dang thabs cig tu mnyan yod gang na ba der	
rgyu zhing gshegs te rim gyis rgyu zhing gshegs pa	
na mnyan yod du byon nas /	
mnyan yod du rgyal bu rgyal byed kyi tshal mgon	
med zas sbyin gyi kun dga' ra ba na bzhugs	
so // mtha'i rgyal phran dag gis bcom ldan 'das	
la ma skyes dgras bkur sti ma yin pa byas	
pas de bkur sti ma yin pas bsnyengs nas rgyal	
po'i khab nas gshegs te mnyan yod du byon to	
so // // zhes thos nas /	
de dag 'di snyam du sems te /	
re zhig rgyal po sdig can des /	
pha chos kyi rgyal po /	
chos dang ldan pa bsad na /	
des kyang mchog nas bcom ldan 'das lha dang /	
lha ma yin dang /	
mi rnams kyis mchod pa de la yang bkur sti ma yin pa byas te /	
sangs rgyas bcom ldan 'das rnams ni /	
bkur sti ma yin pas bsnyengs pa yin pas /	
de nas bcom ldan 'das rgyal po'i khab nas gshegs te mnyan yod du byon par gyur pas /	
de yong ye rgyal srid las dbyung bar bya'o //	
snyam nas de dag gis phan tshun pho nyas bzlugs nas blo gros gcig tu byas te /	
dpung gi @73a *//	
tshogs yan lag bzhi pa go bskon pa /	
glang po che ba'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs dang rgyal po'i khab tu dong ste /	
lo bcom nas phru mar bskor te 'khod de /	
klu'i rgyal po sog ma med kyis kyang ser ba'i	
rgyun phab pas lo tog lhag ma rnams ma rung	
par byas so // dka' thub kyi chu lnga brgya dang /	
chu mig dang /	
mtsho dang /	
mtshe'u rnams bskams la thug pas mu ge byung bar gyur to //	
chu lhag ma gzhan dag kyang mtha'i rgyal phran dag gis dug gis ma rung bar byas so //	
de nas ma skyes dgra /	
sdug bsngal mi bzang pa /	
rtsub pa /	
nyam nga bar gyur pa la mi ma yin pa	
dag gis glags rnyed de rma la thal bas btab	
pa ltar mi ngas gyung ste /	
khyogs dang khyogs 'drud par gyur te /	
de nas rgyal po ma skyes dgra /	
gnod pa brgya phrag du mas snying dkrugs pas lag	
pa 'gram pa la gtad de sems khong du chud	
cing 'dug go / de nas lus 'phags mas smras pa /	
bu /	
ci'i phyir sems khong du chud /	
yum /	
gnod pa brgya phrag du ma dag byung bar gyur to //	
bu /	
kho mos sngar khyod la bcom ldan 'das la bkur sti ma yin pa ma byed cig ////	
'dul ba gzhi /	
bam po nyi shu drug pa /	
sangs rgyas bcom ldan 'das rnams ni /	
bkur sti ma yin pas bsnyengs pa yin gyi /	
@73b bcom ldan 'das rgyal po'i khab nas bzhud de gnod par gyur ta re zhes ma smras sam /	
de ni /	
'di yin no //	
yum /	
de la ji ltar bsgrub par bgyi /	
bu /	
bcom ldan 'das la bzod par gsol cig /	
yum /	
bcom ldan 'das kyi spyan sngar mchis pa'i rngo mi thogs lags so //	
bu /	
khyod kyis sangs rgyas bcom ldan 'das rnams ni /	
tsandan dang ste'ur mnyam pa /	
khong khro ba dang rjes su chags pa spangs pa yin no //	
zhes ma thos sam /	
gal te 'ga' zhig gis bcom ldan 'das kyi phyag dpung pa gcig la ste'us 'jog par byed la /	
gcig shos la tsandan sa mchog gis nyug par byed na /	
de la /	
bcom ldan 'das rjes su chags pa yang mi mnga'/	
khong khro ba yang mi mnga'o //	
de nas lus 'phags ma'i bu rgyal po ma skyes dgras mi zhig la smras pa /	
kye nang rje tshur shog /	
khyod bcom ldan 'das gang na ba der song la son nas /	
kho bo'i tshig gis bcom ldan 'das kyi zhabs gnyis la mgo bos phyag byas te /	
gnod pa chung ngam /	
nyam nga ba nyung ngam /	
bskyod pa yang ngam /	
'tsho'am /	
gnod pa mi mnga'am /	
stobs dang bde ba la reg par bzhugs sam zhes snyun gsol la /	
'di skad ces kyang gsol cig; btsun pa /	
lus 'phags ma'i bu yul ma ga dha'i rgyal po ma skyes dgra'i mchid nas /	
btsun pa /	
bu ngan pa ni /	
mchis kyi /	
pha ngan pa ni /	
ma mchis pas /	
bcom ldan 'das thugs @74a *//	
brtse ba nye bar bzung ste /	
rgyal po'i khab tu gshegs par gsol /	
gal te bcom ldan 'das ma gshegs na /	
ring por mi thogs pa kho nar rgyal po'i khab	
kyi grong khyer stongs te ming lus par 'gyur ro	
// zhes gsol cig /	
lha /	
bka' bzhin 'tshal zhes mi des ma ga dha'i rgyal po ma skyes dgra'i ltar mnyan nas chas te /	
rim gyis mnyan yod du phyin nas /	
bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag	
byas te phyogs gcig tu 'dug go ;phyogs gcig tu	
'dug nas mi des /	
bcom ldan 'das la 'di skad ces gsol to //	
btsun pa /	
lus 'phags ma'i bu yul ma ga dha'i rgyal po	
ma skyes dgras bcom ldan 'das kyi zhabs gnyis la	
mgo bos phyag 'tshal te /	
gnod pa chung ngam /	
nyam nga ba nyung ngam zhes bya ba nas bde ba la reg par bzhugs sam /	
zhes snyun gsol lags so //	
zhes bya ba'i bar gong ma bzhin du'o //	
kye /	
mi khyod dang /	
lus 'phags ma'i bu yul ma ga dha'i rgyal po ma skyes dgra bde bar gyur cig /	
btsun pa /	
lus 'phags ma'i bu yul ma ga dha'i rgyal po ma skyes dgra'i mchid nas /	
btsun pa /	
bu ngan pa ni /	
mchis kyi /	
pha ngan pa ni /	
ma mchis pas /	
bcom ldan 'das thugs brtse ba nye bar bzung ste /	
rgyal po'i @74b khab tu gshegs su gsol /	
gal te bcom ldan 'das ma gshegs na zhes bya ba nas ming lus par 'gyur ro //	
zhes bya ba'i bar gong ma bzhin du'o //	
bcom ldan 'das cang mi gsung bas mi de la gnang ngo //	
de nas mi de bcom ldan 'das cang mi gsung bas gnang bar rig nas /	
bcom ldan 'das kyi spyan snga nas song ngo //	
de nas bcom ldan 'das ji srid bzhed kyi bar du mnyan yod du bzhugs nas /	
nyan thos kyi dge 'dun dang thabs cig tu rgyal	
po'i khab gang na ba der rgyu zhing gshegs te	
/ rim gyis rgyu zhing gshegs pa na yul ma ga dhar byon to //	
bcom ldan 'das kyi mthus rlung gtong ba'i lha'i bu rnams kyis ni /	
dug gis ma rung bar byas pa'i chu de dag bskams so //	
char pa 'bebs pa'i lha'i bu rnams kyis ni /	
yan lag brgyad dang ldan pa'i chus bkang ngo //	
lha rnams ni /	
char pa 'bebs pa la zhugs so //	
sangs rgyas la mngon par dad pa'i lha rnams kyis ni /	
rgyal po'i khab nas mi ma yin pa rnams bskrad nas mi ngas zhi bar 'gyur ro //	
mtha'i rgyal phran dag gis ni /	
bcom ldan 'das gshegs pa mthong nas grong khyer bskor ba btang ste dong ngo //	
tshong pa rnams kyis ni /	
zong dag bkram mo //	
bzo phal pa gzhan dag gis ni /	
rang rang byed par brtsams so //	
yul so so na gnas pa'i tshong pa rnams dang /	
ded dpon rnams ni /	
zong dang 'jug par brtsams so //	
lo ni /	
legs par gyur to //	
lam po che dang /	
srang dang /	
sum mdo dang /	
bzhi mdo rnams su @75a *//	
ni; bcom ldan 'das kyi bdag nyid chen po sgrog par gyur to //	
mu stegs pa rnams ni bag 'khums par gyur to //	
skye bo'i tshogs rnams ni /	
rab tu dga' bar gyur to //	
lus 'phags ma'i bu yul ma ga dha'i rgyal po ma skyes dgras /	
bcom ldan 'das yul ma ga dhar gshegs so zhes thos so //	
thos nas kyang snying dga' ba dang /	
mgu ba dang /	
rab tu dga' ba dang /	
dga' ba rgya chen po dang /	
yid bde ba skyes nas /	
blon po rnams la smras pa /	
shes ldan dag /	
dengs la /	
bcom ldan 'das kyi phyir dpag tshad phyed dang gsum gyi lam bstar ba dang /	
grong khyer dag bzang por byos shig /	
rgyal po'i khab kyi grong khyer thams cad kyang rdo ba dang /	
gseg ma dang /	
gyo mo sel te tsandan gyi chus chag chag thob la dar gyi chun 'phyang mang po pyongs shig /	
dri zhim po'i pog phor dag shoms la /	
gdugs dang rgyal mtshan dag tshugs shig /	
bar bar du me tog gi gzhal med mdzes pa dag byos shig; lha /	
bka' bzhin 'tshal zhes blon po rnams kyis lus 'phags	
ma'i bu yul ma ga dha'i rgyal po ma skyes	
dgra'i ltar mnyan nas thams cad rgyas par byed du	
bcug go / de nas lus 'phags ma'i bu yul ma ga dha'i rgyal po ma skyes dgra /	
rgyal po chen po'i 'byor pa dang /	
rgyal po chen po'i mthus /	
bdag nyid dpung gi tshogs yan lag bzhi dang bsur	
song @75b ngo; ;de nas bcom ldan 'das dul pa	
'khor du ba / zhi ba 'khor zhi ba /	
grol ba 'khor grol ba /	
dbugs phyin pa 'khor dbugs phyin pa /	
rnam par dul ba 'khor rnam par dul ba /	
dgra bcom pa 'khor dgra bcom pa /	
'dod chags dang bral ba 'khor 'dod chags dang bral /	
mdzes par 'khor mdzes pa /	
khyu mchog ba lang gi tshogs kyis bskor ba lta bu /	
glang po che glang po che'i phru gu'i tshogs kyis bskor ba lta bu /	
seng ge mche ba can gyi tshogs kyis bskor ba lta bu /	
ngang pa'i rgyal po ngang pa'i tshogs kyis bskor ba lta bu /	
nam mkha' lding 'dab chags kyi tshogs kyis bskor ba lta bu /	
bram ze slob ma'i tshogs kyis bskor ba lta bu /	
sman pa mkhas pa nad pa'i tshogs kyis bskor ba lta bu /	
dpa' bo dmag gi tshogs kyis bskor ba lta bu /	
lam mkhan 'gron po'i tshogs kyis bskor ba lta bu /	
ded dpon tshong pa'i tshogs kyis bskor ba lta bu /	
tshong dpon rang gi skye bos bskor ba lta bu /	
rgyal phran blon po'i tshogs kyis bskor ba lta bu /	
'khor los bsgyur ba bu stong gis bskor ba lta bu /	
zla ba rgyu skar gyi tshogs kyis bskor ba lta bu /	
nyi ma 'od zer stong gis bskor ba lta bu /	
yul 'khor skyong dri pa'i tshogs kyis bskor ba lta bu /	
lus 'phags po grul bum gyi tshogs kyis bskor ba lta bu /	
mig mi bzang klu'i tshogs kyis bskor ba lta bu /	
nor sbyin gnod sbyin gyi tshogs kyis bskor @76a *//	
ba lta bu /	
thag bzang ris lha ma yin gyi tshogs kyis bskor ba lta bu /	
brgya byin sum cu rtsa gsum pa'i tshogs kyis bskor ba lta bu /	
tshangs pa tshangs ris kyi tshogs kyis bskor ba lta bu rgya mtsho mi g-yo ba lta bu /	
sprin chu dang bcas pa lta bu /	
glang po che dam pa rgyags pa dang bral ba	
ltar dbang po rnams shin tu dul bsam g-yeng pa'i	
spyod pa can / sku skyes bu chen po'i mtshan sum cu rtsa gnyis kyis kun nas brgyan pa /	
dpe byad bzang po brgyad cus mdzes par byas pa /	
sku 'od 'dom gang gis brgyan pa /	
nyi ma stong gi 'od zer bas lhag pa /	
rin po che'i ri bo 'gro ba ltar kun nas mdzes pa /	
stobs bcu dang /	
mi 'jigs pa bzhi dang /	
ma 'dres pa gsum dang /	
dran pa nye bar gzhag pa dang /	
thugs rje chen po dang ldan pa /	
dge slong gi dge 'dun rab tu mang po dang	
lus 'phags ma'i bu yul ma ga dha'i rgyal po	
ma skyes dgra dang /	
lha brgya stong phrag du mas zham ring byas te rgyal po'i khab kyi grong khyer du gshegs so //	
gang gi tshe bcom ldan 'das rgyal po'i khab tu zhugs te /	
mngon par 'du byed pa dang bcas pas /	
grong khyer gyi sgo'i them pa la zhabs g-yas pas	
mnan pa de'i tshes rnam pa drug tu g-yos par	
gyur te / sa chen po 'di g-yos /	
rab tu g-yos /	
kun tu rab tu g-yos /	
ldeg /	
rab tu ldeg /	
kun tu rab tu ldeg cing /	
shar phyogs @76b mtho na nub phyogs dma'/	
nub phyogs mtho na shar phyogs dma'/	
lho phyogs mtho na byang phyogs dma'/	
byang phyogs mtho na lho phyogs dma'/	
mtha' mtho na dbus dma'/	
dbus mtho na mtha' dma' bar gyur to //	
'jig rten 'di /	
'jig rten gyi bar dang bcas pa thams cad kyang snang ba rgya chen pos gsal bar gyur to //	
lhas kyang bar snang la rnga brdungs so //	
nam mkha' la gnas pa'i lha rnams kyis ni /	
bcom ldan 'das kyi steng nas lha'i me tog autpa la dang /	
padma dang /	
ku mu da dang /	
padma dkar po dang /	
aa ka ru'i phye ma dang /	
rgya spos kyi phye ma dang /	
gur gum gyi phye ma dang /	
ta ma la'i lo ma'i phye ma dang /	
lha'i me tog man d'a ra ba dang /	
gos dag 'thor bar byed de /	
bcom ldan 'das grong khyer du gshegs pa na /	
de lta bu'i ya mtshan dag byung bar gyur to //	
gzhan yang /	
dog pa dag ni /	
yangs par gyur to //	
dma' ba dag ni /	
mtho bar gyur to //	
mtho ba dag ni /	
phya le bar gyur to //	
glang po che dag ni /	
skad 'byin par gyur to; ;rta dag kyang skad 'byin par gyur to //	
khyu mchog dag kyang skad 'byin par gyur to //	
khyim gyi nang na bzhag pa'i snod sna tshogs dag ni /	
ma brdungs par rang sgra 'byin par gyur te /	
long ba rnams kyis ni /	
mig thob par gyur to //	
'on pa rnams ni /	
rna bas sgra thos par gyur to //	
lkugs pa rnams ni /	
smra nus par gyur to //	
dbang po lhag ma ma tshang ba rnams ni /	
dbang po so sor @77a *//	
thob par gyur to //	
chang gis myos pa rnams ni /	
myos pa dang bral bar gyur to //	
dug 'thungs pa dag zhi bar gyur to //	
phan tshun 'khon byung ba rnams ni /	
mdza' bar gyur to //	
sbrum ma dag ni /	
bde bar btsas par gyur to //	
btson du bcings pa dag ni /	
thar par gyur to //	
nor med pa dag ni /	
nor rnyed par gyur to //	
de lta bu'i 'byor pa de mthong nas /	
dge bsnyen zhig gis tshigs su bcad de smras pa /	
yul gang zhig tu 'jig rten gtso bor gshegs pa der //	
lo nyes mi ngas dang ni phyi dgra'i 'jigs pa med //	
lha rnams char 'bebs skye bo bsod nams rab tu byed //	
der ni ya mtshan rgya phrag gzhan yang 'byung bar 'gyur //	
de nas bcom ldan 'das rgyal po'i khab tu zhugs te /	
skye bo'i tshogs dbugs phyung nas rgyal po'i khab nas byung ste 'od ma'i tshal du gshegs so //	
de nas lus 'phags ma'i bu yul ma ga dha'i	
rgyal po ma skyes dgra bcom ldan 'das gang na	
ba der song ste phyin nas /	
bcom ldan 'das kyis zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug pa dang /	
bcom ldan 'das kyis /	
lus 'phags ma'i bu yul ma ga dha'i rgyal po	
ma skyes dgra la chos dang ldan pa'i gtam gyis	
yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad ces bya @77b	
ba nas yang dag par rab tu dga' bar mdzad	
nas cang mi gsung ngo //	
zhes bya ba'i bar gong ma bzhin du'o //	
de nas lus 'phags ma'i bu yul ma ga dha'i rgyal po ma skyes dgra /	
bcom ldan 'das kyis bka' stsal pa la mngon par bstod de /	
rjes su yi rang nas stan las langs te /	
bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig la bdag gis dgung zla gsum du na bza'	
chos gos dang / bsod snyoms dang /	
gzims cha dang /	
snyun dpyad kyi rkyen sman dang /	
yo byad 'bul zhing mchis na /	
gnang bar mdzad du gsol /	
bcom ldan 'das kyis lus 'phags ma'i bu yul ma	
ga dha'i rgyal po ma skyes dgra la cang mi	
gsung bas gnang ngo //	
de nas lus 'phags ma'i bu yul ma ga dha'i rgyal po ma skyes dgras /	
bcom ldan 'das cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag 'tshal te stan las langs te song ngo //	
bcom ldan 'das dge slong gi dge 'dun dang thabs	
cig tu lus 'phags ma'i bu yul ma ga dha'i	
rgyal po ma skyes dgras /	
zla ba gsum du na bza' chos gos dang /	
bsod snyoms dang /	
gzims dang /	
snyun dpyad kyi rkyen sman dang /	
yo byad rnams kyis bsnyen bkur byas so //	
de nas sangs rgyas la mngon par dga' @78a *//	
ba'i lha rnams kyis /	
mi ngas de bskrad nas rgyal po'i khab nas byung	
nas sgra sgrog ces bya ba'i nang du byung ste	
yangs pa can du 'dug nas /	
yangs pa can gyi skye bo'i tshogs la mi ngas	
byung bar gyur te khyogs dang khyogs 'drud par gyur	
to // yangs pa can na bram ze mdun na	
'don mda' bo che zhes bya ba zhig gnas pa	
de'i rmi lam na /	
yangs pa can na gnas pa'i lha zhig gis smras pa /	
gal te mi 'dul kha lo sgyur ba'i mchog /	
sh'akya'i rigs dag pa yi bcom ldan 'das //	
yangs pa can du gshegs par gyur na ni //	
gnod pa rnams ni rnam par 'jig par 'gyur //	
des nam langs nas yangs pa can gyi li tsa byi rnams la smras pa /	
shes ldan dag /	
bdag gi rmi lam 'di 'dra ba zhig mthong ngo //	
de rnams kyis smras pa /	
shes ldan dag /	
de la ji ltar bsgrub par bya /	
des bcom ldan 'das kyi spyan sngar pho nya su	
zhig gtang zhes phan tshun bgro bar brtsams pa dang	
/ mdun na 'don dma' bo che 'di nyid thams cad du nus pa yin la /	
bdag cag la byams pa yin gyi /	
gtang ngo //	
de la de dag gis smras pa /	
bcom ldan 'das gang na ba der song la phyin nas /	
bdag cag gi tshig gis bcom ldan 'das kyi zhabs gnyis la mgo bos phyag byos la /	
gnod pa chung ngam /	
nyam nga ba nyung ngam zhes bya ba nas snyun	
gsol la zhes bya ba'i bar gong ma bzhin du'o	
// 'di skad ces kyang gsol @78b cig ;btsun pa /	
yangs pa can gyi tshogs kyi mchid nas /	
bcom ldan 'das yangs pa can du gshegs su gsol /	
gal te bcom ldan 'das yangs pa can du ma gshegs na /	
ring por mi thogs pa kho nar yangs pa can stongs shing ming lus par 'gyur zhes gsol cig /	
des smras pa /	
shes ldan dag /	
lus 'phags ma'i bu yul ma ga dha'i rgyal po ma skyes dgra ni /	
khyed la yun ring du gnod pa byed pa'i phyir rgol ba dgra bor gyur pa yin pas /	
bdag la gnod pa byed par mi 'gyur grang /	
de dag gis tshigs su bcad de smras pa /	
yul 'khor gzhan dang 'gyed par yang //	
pho nya mi gsod ces grag na //	
khyod ni rgyal ba'i pho nya yin //	
kun gyis mi gsod smos ci dgos //	
de nas mdun na 'don mda' bo che /	
dge mtshan dang /	
bkra shis dang /	
bde legs su 'gyur ba dag byas te /	
rim gyis rgyal po'i khab tu phyin nas /	
de lam gyis dub pa bsal te /	
bcom ldan 'das gang na ba der song ste phyin nas /	
bcom ldan 'das dang lhan cig mngon du yang dag par dga' bar 'gyur ba dang /	
yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go /	
phyogs gcig tu 'dug nas mdun na 'don mda' bo ches /	
bcom ldan 'das la 'di skad ces gsol to //	
kye go'u ta ma /	
yangs pa can gyi tshogs bcom ldan 'das go'u ta ma'i zhabs gnyis la mgo bos phyag 'tshal te /	
gnod pa @79a *//	
chung ngam /	
nyam nga ba nyung ngam /	
bskyod pa yang ngam /	
'tsho'am /	
gnod pa ma mchis sam /	
stobs dang bde ba la reg par spyod dam zhes snyun gsol lags so; ;mda' bo che khyod dang /	
yangs pa can gyi tshogs bde bar gyur cig /	
kye go'u ta ma /	
yangs pa can gyi tshogs kyi mchid nas /	
bcom ldan 'das yangs pa can du gshegs su gsol /	
gal te bcom ldan 'das yangs pa can du ma gshegs na /	
ring por mi thogs pa kho nar yangs pa can	
stong shing ming tsam lus par 'gyur ro zhes mchi'o	
// bcom ldan 'das kyis bka' stsal pa /	
mda' bo che /	
'dir nga nyan thos kyi dge 'dun dang thabs cig	
tu lus 'phags ma'i bu yul ma ga dha'i rgyal	
po ma skyes dgras /	
zla ba gsum du yo byad thams cad kyis bstabs pas rgyal po la rtogs shig /	
gal te rgyal pos gnang na /	
nga de bzhin du gshegs par bya'o //	
des yangs pa can du bcom ldan 'das ni /	
'di skad ces gsung ngo //	
zhes spring ngo //	
de rnams kyis kyang spring pa /	
de nyid kyi phyir khyod lus 'phags ma'i bu yul	
ma ga dha'i rgyal po ma skyes dgra gang na	
ba der song la son nas bdag cag gi tshig	
gis lus 'phags ma'i bu yul ma ga dha'i rgyal	
po ma skyes dgra la gnod pa chung ngam /	
nyam nga ba nyung ngam /	
bskyod pa yang ngam /	
'tsho'am /	
gnod pa ma mchis sam /	
stobs dang /	
bde ba la reg par gnas @79b sam zhes kyang dris la /	
'di skad ces /	
lha /	
bcom ldan 'das yangs pa can du gshegs par bcom	
ldan 'das la rjes su gnang bar mdzad du gsol	
/ lhas gal te bcom ldan 'das la rjes su ma gnang na /	
ring por mi thogs pa kho nar yangs par can stongs shing ming lus par 'gyur ro //	
zhes smros shig /	
de nas mdun na 'don mda' bo ches bsam pa /	
ci /	
re zhig rgyal po la bsnyen par bya'am /	
'on te blon po rnams la bya snyam du bsam pa dang /	
de 'di snyam du sems te /	
'ga' zhig gi ngag las bsnyen par mi bya ste /	
'on kyang bsnyen par byed pa la bsnyen par bya'o /	
zhes 'byung bas /	
mdor na /	
blon po rnams la bsnyen par bya'o //	
snyam nas /	
des blon po rnams la bsnyen par bya bar brtsams so //	
de nas blon po rnams kyis smras pa /	
mdun na 'don dgos pa ci zhig la 'ongs /	
des smras pa /	
shes ldan dag /	
kho bo ni /	
bcom ldan 'das kyi phyir lha la gsol ba 'debs su mchis kyi /	
khyed cag gis grogs mdzod cig /	
de rnams kyis smras pa; de bzhin du bya'i /	
kho bo cag gis ji tsam na bos pa de'i tshe khyod shog cig /	
de nas de dag gis skabs shes nas bos pa dang /	
de nas mdun na 'don mda' bo che /	
lus 'phags ma'i bu yul ma ga dha'i rgyal po	
ma skyes dgra gang na ba der song ste son	
nas / lus 'phags ma'i bu yul ma ga dha'i rgyal po ma skyes dgra la rgyal ba dang /	
tshe spel ba dag byas nas phyogs gcig tu @80a *//	
'dug go /	
phyogs gcig tu 'dug nas mdun na 'don mda' bo ches /	
lus 'phags ma'i bu yul ma ga dha'i rgyal po	
ma skyes dgra la 'di skad ces smras so; ;lha	
/ yangs pa can gyi tshogs kyi mchid nas /	
lha la gnod pa chung ngam /	
reg par gnas sam zhes bya ba rgyas par snyun gsol lo //	
mda' bo che /	
khyod dang /	
yangs pa can gyi tshogs bde bar gyur cig /	
lha /	
yangs pa can gyi tshogs kyi mchid nas /	
'di skad ces /	
lha /	
bcom ldan 'das yangs pa can du gshegs par bcom	
ldan 'das la rjes su gnang ba mdzad du gsol	
/ lhas gal te bcom ldan 'das la rjes su ma gnang na /	
ring por mi thogs pa kho nar yangs pa can stongs shing ming lus par 'gyur ro //	
zhes mchi'o //	
rgyal pos smras pa /	
mda' bo che /	
kho bos yun ring mo zhig nas /	
kye ma /	
yangs pa can gyi gnas stongs kyang ci ma rung snyam du bsam pa ste /	
gal te yangs pa can gyi gnas stongs par gyur na /	
kho bo yid la bsam pa tshegs chung ngus rdzogs par ma gyur tam /	
de skad ces smras pa dang /	
mda' bo che song ngo //	
blon po rnams kyis smras pa /	
lha /	
bcom ldan 'das kyis sems can gcig kyang yangs su btang ba lta mchis sam /	
shes ldan dag /	
med do //	
de lta na /	
lhas /	
bcom ldan 'das la bkur sti ma lags pa bgyis so //	
lhas /	
bcom ldan 'das la rjes su gnang yang rung /	
@80b ma gnang yang rung ste /	
bcom ldan 'das ni /	
yangs pa can gyi sems can la thugs brtse ba'i phyir gshegs par 'gyur ba nyid do //	
rgyal pos smras pa /	
shes ldan dag /	
kho bos ma shes kyi /	
gal te de ltar na khug cig /	
de dag gis mda' bo che bkug nas rgyal po smras pa /	
mda' bo che /	
kho bos dam bca' ste /	
bcom ldan 'das rjes su gnang bar bya'o //	
gal te kho bos bcom ldan 'das la mchod pa dang /	
bsnyen bkur ji 'dra ba byas pa de kho na	
'dra bar yangs pa can gyi tshogs kyi bya na	
/ de lta na kho bos rjes su gnang ngo //	
des /	
yangs pa can rnams la rgyal pos 'di skad ces gsung ngo //	
zhes spring ngo //	
de rnams kyis smras pa /	
rgyal po mi gcig pur gyur pas bcom ldan 'das la mchod pa dang /	
bkur sti byed na /	
bdag cag tshogs su gyur pas ci ste mi bya	
zhes de dag gis bcom ldan 'das gshegs su gsol	
cig dang / bdag cag gis /	
bcom ldan 'das la de bas kyang ches khyad par 'phags pa'i mchod pa dang /	
bkur sti bgyi'o //	
zhes spring ngo; ;de nas mda' bo ches don de dag rgyal po la rig par byas so //	
de nas lus 'phags ma'i bu yul ma ga dha'i rgyal po ma skyes dgra /	
bcom ldan 'das gang na ba der song ste phyin nas /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
lus 'phags ma'i bu yul ma ga dha'i rgyal po ma skyes dgras /	
@81a *// bcom ldan 'das la 'di skad ces gsol to //	
btsun pa /	
bcom ldan 'das dge slong gi dge 'dun dang thabs	
cig la bdag ji srid 'tsho'i bar du na bza'	
chos gos dang / bsod snyoms dang /	
gzims cha dang /	
snyun dpyad kyi rkyen sman dang yo byad rnams kyis bsnyen bkur bgyid par spro lags mod kyi /	
bcom ldan 'das sems can rnams la thugs brtse bas gnang bar mi 'gyur lags na /	
bcom ldan 'das /	
bdag gi gdugs tshod gsol bar gnang bar mdzad du gsol /	
bcom ldan 'das kyis /	
lus 'phags ma'i bu yul ma ga dha'i rgyal po	
ma skyes dgra la cang mi gsung bas gnang ngo	
// de nas lus 'phags ma'i bu yul ma ga dha'i rgyal po ma skyes dgras /	
bcom ldan 'das cang mi gsung bas gnang bar rig	
nas stan las langs te bcom ldan 'das kyi zhabs	
gnyis la mgo bos phyag byas te song ngo //	
de nas lus 'phags ma'i bu yul ma ga dha'i	
rgyal po ma skyes dgras de nyid kyi mtshan mo	
nas zhes bya ba nas bcom ldan 'das kyis gsol	
zin nas phyag bcabs te lhung bzed gyu bar rig	
nas zhes bya ba'i bar gong ma bzhin du'o //	
gser gyi bya ma bum blangs te bcom ldan 'das la gsol ba 'debs pa la zhugs pa /	
btsun pa /	
bcom ldan 'das kyis klu gdug pa dang /	
gnod sbyin gdug pa de dang de rnams ni /	
btul lags na /	
btsun pa /	
klu'i rgyal po sog ma med /	
@81b 'di; yun ring mo zhig nas bdag cag la sha 'khon ma mchis par ni /	
sha 'khon bgyid /	
'gran zla ma mchis par ni /	
'gran zlar gyur /	
gnod pa ma mchis par ni /	
gnod pa bgyid par gyur te; lo tog gang dag	
skyes shing skyes pa rnams chud gzon par bgyid lags	
na / bcom ldan 'das thugs brtse ba nye bar	
bzung ste klu'i rgyal po sog ma med legs par	
na / gdul bar gsol / bcom ldan 'das kyis /	
lus 'phags ma'i bu yul ma ga dha'i rgyal po	
ma skyes dgra la cang mi gsung bas gnang ngo	
// de nas bcom ldan 'das kyis /	
lus 'phags ma'i bu yul ma ga dha'i rgyal po	
ma skyes dgra la yon bsngo ba mdzad nas gshegs	
te gtsug lag khang du byon nas dge slong gi	
dge 'dun gyi gung la gdan bshams pa nyid la	
bzhugs so // bzhugs nas bcom ldan 'das kyis tshe	
dang ldan pa kun dga' bo la bka' stsal pa	
bzhugs so // / kun dga' bo /	
byang phyogs su klu'i rgyal po sog ma med 'dul du 'dong ngo //	
byang phyogs na ni /	
phan yon lnga yod de /	
lnga gang zhe na /	
me tog phun sum tshogs pa dang /	
'bras bu phun sum tshogs pa dang /	
chu phun sum tshogs pa dang /	
bsod snyoms mod pa dang /	
skye bo'i tshogs drang po yod do //	
zhes gsungs nas bcom ldan 'das nang du yang dag 'jog gi phyir gtsug lag khang du zhugs so //	
de nas lus 'phags ma'i bu yul ga dha'i rgyal po ma skyes dgras /	
rgyal po'i khab nas chu bo gangg'a'i bar gyi lam dang grong khyer @82a *//	
dag che thang du stor du bcug ste /	
lam rdo ba dang /	
gseg ma dang /	
gyo mo thams cad bsal nas tsandan gyi chus chag chag btab /	
dri zhim po sna tshogs kyi pog phor dag bshams /	
dar gyi chun 'phyang mang po dpyangs /	
bar bar du me tog gi gzhal med khang dag byas so //	
yangs pa can gyi li tsa byi rnams kyis /	
chu bo gangg'a nas yangs pa can gyi bar du	
de bas lhag par khyad par du 'phags par lam	
dang grong khyer dag stor du bcug go /	
de nas bcom ldan 'das dgongs ka nang du yang dag 'jog las bzhengs te /	
tshe dang ldan pa kun dga' bo la bka' stsal pa /	
kun dga' bo /	
n'a landa gang na ba der 'dong ngo //	
btsun pa /	
bka' bzhin 'tshal /	
zhes tshe dang ldan pa kun dga' bos bcom ldan 'das kyi ltar mnyan nas /	
de nas bcom ldan 'das dang /	
yul ma ga dha'i ljongs rgyu zhing gshegs pa na /	
n'a landar byon nas /	
n'a landa na aa mra'i tshal dgag dbye can zhes bya ba na bzhugs so //	
de'i tshe n'a landa na kun tu rgyu 'dam bu'i tshong pa zhes bya ba /	
rgas pa /	
'khogs pa /	
gtugs pa /	
btsas nas lo brgya nyi shu lon pa zhig gnas pa la /	
n'a landa'i bram ze dang /	
khyim bdag rnams pa kur sti byed /	
bla mar byed /	
ri mor byed /	
mchod par byed de /	
dgra bcom par bkur ro //	
de nas kun tu rgyu 'dam bu'i tshong pa'i sngon gyi grogs po dang /	
blon po dang /	
gnyen dang /	
snag gi gnyen @82b mtshams su gyur pa'i lha gang yin pa de /	
'di snyam du sems te /	
gal te bdag gis kun tu rgyu 'dam bu'i tshong pa la 'di skad ces /	
drang srong khyod tshur shog /	
bcom ldan 'das kyi spyan sngar tshangs par spyad pa spyod cig /	
ces smras na /	
gang yang bdag gi tshig mi snyan pa de srid pas ma la bdag de'i drung du song ste /	
yid kyi dri ba 'dzin du gzhug go /	
snyam nas /	
de nas lha de /	
kun tu rgyu 'dam bu'i tshong pa gang na ba	
der song ste phyin nas kun tu 'dam bu'i tshong	
pa la 'di skad ces smras so //	
drang srong tshur shog /	
kho bo las yid kyi dri ba longs la kun chub par gyis shig /	
ji ltar mdza' bo ma yin pa la mdza' bo ltar bcos pa yin par blta bar bya /	
ji ltar bdag dang 'dra ba'i mdza' bo yin par rig par bya /	
ci'i phyir spong /	
ji ltar nad med pa 'thob /	
drang srong gang zhig khyod kyi dri ba yid kyis	
mngon par 'dus byas pa 'di dag tshig gis lung	
bstan pas sems rangs par byed pa de'i thad du	
khyod tshangs par spyad pa spyod cig /	
ces smras nas de nyid du mi snang bar gyur	
to; ;de nas kun tu rgyu 'dam bu'i tshong pas	
/ lha de las yid kyi dri ba bzung ste kun chub par byas nas /	
'od srung rdzogs byed gang na ba der song ste phyin nas 'od srung rdzogs byed kyi drung du /	
yid kyi dri ba yid kyis mngon par 'dus byas pa /	
ji ltar mdza' bo ma yin pa la mdza' bo	
ltar bcos pa yin par blta bar bya zhes bya	
ba nas ji ltar nad med pa 'thob par 'gyur	
zhes bya ba'i bar gong ma @83a *//	
bzhin du'o //	
'od srung rdzogs byed kyis /	
de'i yid kyi dri ba yid kyis mngon par 'dus byas pa rnams kyang mi shes /	
rnam par mi shes na /	
lan glan pa lta smos kyang ci dgos /	
de nas kun tu rgyu 'dam bu'i tshong pa /	
'di snyam du sems te /	
'od srung rdzogs byed kyis /	
bdag gi yid kyi dri ba yid kyis mngon par 'dus byas pa rnams kyang mi shes /	
rnam par mi shes na /	
lan glan pa lta smos kyang ci dgos snyam nas /	
de kun tu rgyu gnag lhas kyi bu dang /	
smra 'dod kyi bu mo'i bu yang dag rgyal ba can dang /	
mi pham skra'i la ba can dang /	
ka ta'i bu nog can dang /	
gcer bu pa gnyen gyi bu gang na ba der song ste phyin nas /	
gcer bu pa gnyen gyi bu'i mdun du yid kyi dri ba yid kyis mngon par 'dus byas pa /	
ji ltar mdza' bo ma yin pa la mdza' bo	
ltar bcos pa yin par blta bar bya zhes bya	
ba nas gcer bu pa gnyen gyi bu'i bar gyis	
kyang / bdag gis yid kyi dri ba yid kyis mngon par 'dus byas pa rnams kyang mi shes /	
rnam par mi shes na /	
lan glan pa lta smos kyang ci dgos snyam mo //	
zhes bya ba'i bar gong ma bzhin du'o //	
de nas kun tu rgyu 'dam bu'i tshong ba /	
'di snyam du sems te /	
gang la yid kyi dri ba yid kyis mngon par	
'dus byas pa 'di dag tshig gis lung bstan pa	
mi thob pa de 'dra ba'i rab tu byung bas	
bdag la ci zhig bya /	
bdag gi nye du rnams la @83b longs spyod rgya cher yod pas /	
ma la bdag 'dug la 'dod pa la yang longs spyod cing /	
sbyin pa yang gtang /	
bsod nams kyang bya'o //	
snyam mo //	
yang de'i blo skyes pa /	
ma la bdag /	
dge sbyong go'u ta ma gang na ba der 'gro bar bya'o //	
snyam nas de chas pa dang /	
yang bsam pa /	
re zhig /	
dge sbyong dang bram ze rgan rabs gang yin pa 'di lta ste /	
'od srung rdzogs byed nas gcer bu pa gnyen gyi bu'i bar gong ma bzhin te /	
de rnams kyis re zhig yid kyi dri ba yid kyis mngon par 'dus pa rnams kyang mi shes /	
rnam par mi shes na /	
dge sbyong go'u ta ma ni /	
gzhon pa /	
gsar du rab tu byung ba lta smos kyang ci	
dgos snyam du bsam ste slar ldog par 'dod pa	
las / yang /	
de 'di snyam du sems te /	
sngon gyi kun tu rgyu rnying pa /	
rgan po /	
'khogs pa /	
spyod pa'i slob dpon dag las bdag gis dge slong gzhon nu la brnyas par mi bya /	
dge slong gzhon nu la zil gyis mnan par mi bya ste /	
dge slong gzhon nu yang de ni /	
dbang che ba /	
mthu che bar gyur pa yin no //	
zhes thos so snyam du bsam nas /	
bcom ldan 'das gang na ba der song ste phyin pa dang /	
bcom ldan 'das kyi spyan sngar yid kyi zhu ba yid kyis mngon par 'dus byas pa /	
ji ltar mdza' bo ma yin pa la mdza' bo	
ltar bcos pa yin par blta bar bya zhes bya	
ba nas ji ltar nad med pa 'thob ces bya	
ba'i bar gong ma bzhin du'o //	
de nas bcom ldan 'das kyi thugs kyis kun tu rgyu 'dam @84a *//	
bu'i tshong pa'i bsam pa mkhyen nas /	
de'i tshe tshigs su bcad de bka' stsal pa /	
mdza' bo gzhan la rnam par smod byed cing //	
de ni bdag tu zad do zhes smra la; ;las kyang sla rgu 'dam zhing byed pa da //	
bdag gi bshes ma yin par shes par bya //	
gang zhig bden pa ma yin tshig /	
mdza' bo dag la smra byed cing //	
smra la las su mi byed pa'ang //	
mkhas pa rnams kyis yongs shes te //	
de lta bu ni /	
mdza' bo ma yin pa la mdza' bo ltar bcos pa yin par shes par bya'o //	
ji ltar bdag dang 'dra ba'i mdza' bo yin par rig par bya zhe na /	
gang zhig rtag tu bdag med dbye ba yi //	
bsam pas glags lta de ni mdza' min gyi //	
gang zhig 'dir ni snying dang 'dra gyur par //	
gzhan gyis mi phyed de ni mdza' bo yin; ;de lta bu ni /	
bdag dang 'dra ba'i mdza' bo yin par rig par bya'o //	
ci'i phyir spong zhe na /	
skyes bu gces pa mthar 'byin cing //	
'bras bu lta bar byed pa ni //	
rab tu dga' ba bskyed pa'i gnas //	
rab bsngags 'dren pa'i zhi ba bsgom //	
de don du gnyer bar bsgom mo //	
ji ltar nad med 'thob ce na //	
rab tu dben pa'i ro dang ni //	
nye bar zhi ba'i ro shes nas //	
chos la dga' ba'i ro 'thung ba //	
nad med sdig pa med par 'gyur //	
de ltar na /	
nad med pa 'thob bo //	
de nas kun tu rgyu 'dam bu'i tshong pa 'di snyam du sems te /	
dge sbyong go'u ta @84b ma'i thugs kyis ni /	
bdag gi bsam pa mkhyen no //	
snyam du rig nas bcom ldan 'das la 'di skad ces gsol to //	
go'u ta ma /	
bdag legs par gsungs pa'i chos 'dul ba la rab	
tu byung ba dang bsnyen par rdzogs pa dge slong	
gi dngos po thob pa lta na /	
bcom ldan 'das dge sbyong go'u ta ma'i spyan sngar bdag gis tshangs par spyod pa spyad par bgyi'o //	
kun tu rgyu 'dam bu'i tshang pa legs par gsungs	
pa'i chos 'dul ba la rab tu byung zhing bsnyen	
par rdzogs pa dge slong gi dngos po thob ste	
/ de ltar rab tu byung nas tshe dang ldan	
pa des zhes bya ba nas sems shin tu rnam	
par grol ba'i dgra bcom par gyur to //	
zhes bya ba'i bar gong ma bzhin du'o //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
dmar bu can gyi grong du 'dong ngo //	
btsun pa /	
bka' bzhin 'tshal /	
zhes tshe dang ldan pa kun dga' bos bcom ldan 'das kyi ltar mnyan to //	
de nas bcom ldan 'das dge slong gi dge 'dun	
dang thabs cig tu dmar bu can gyi grong khyer	
dang rgyal po'i khab kyi bar gyi dbus na rgyal	
po'i gnas 'od ma'i dbyug pa can na nub mo	
nye bar brten cing bzhugs so //	
de nas bcom ldan 'das kyis dge slong rnams la bka' stsal pa /	
dge slong dag /	
nga dang /	
khyed cag kho nas 'phags pa'i bden pa bzhi po dag ma shes /	
ma mthong /	
khong du ma chud /	
so sor ma rtogs pas /	
lam ring po @85a *//	
'dir rgyug cing 'khor bar gyur to //	
bzhi po de dag /	
gang zhe na /	
nga dang khyed cag kho nas zhes bya ba nas sdug bsngal 'phags pa'i bden pa ma shes /	
ma mthong zhes bya ba'i bar gong ma bzhin du'o //	
nga dang khyed cag kho nas zhes bya ba nas sdug bsngal kun 'byung ba dang /	
sdug bsngal 'gog pa dang /	
sdug bsngal 'gog par 'gro ba'i lam ma shes /	
ma mthong zhes bya ba'i bar gong ma bzhin du'o //	
ngas sdug bsngal 'phags pa'i bden pa rjes su rtogs	
shing so sor rtogs pas srid pa'i sred pa bcad	
pas 'khor ba'i skye ba zad de /	
da ni /	
srid pa gzhan med do //	
ngas sdug bsngal kun 'byung ba dang /	
sdug bsngal 'gog pa dang /	
sdug bsngal 'gog par 'gro ba'i lam 'phags pa'i bden pa rjes su rtogs shing so sor rtogs pas /	
srid pa'i sred pa bcad pas 'khor ba'i skye ba zad de /	
da ni /	
srid pa gzhan med do //	
bcom ldan 'das kyis de skad ces bka' stsal to //	
bde bar gshegs pas de skad gsungs nas /	
ston pas gzhan yang 'di skad ces bka' stsal to //	
nga dang khyed cag kho na yis //	
'phags pa'i bden pa bzhi po dag /	
ji lta ba bzhin ma mthong bas //	
lam ring du ni 'khor bar gyur //	
bden pa de dag mthong nas ni //	
srid pa'i sred pa bcad nas su //	
'khor ba'i skye ba zad pas na //	
da ni srid pa gzhan med do //	
bcom ldan 'das kyis de skad @85b ces bka' stsal nas /	
dge slong de dag yi rang ste bcom ldan 'das kyis gsungs pa la mngon par bstod do //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo //	
dmar bu can gyi grong gang na bar 'dong ngo //	
btsun pa /	
bka' bzhin 'tshal /	
zhes tshe dang ldan pa kun dga' bos bcom ldan 'das kyi ltar mnyan to //	
de nas bcom ldan 'das dang /	
yul ma ga dha'i ljongs rgyu zhing gshegs pa na	
dmar bu can gyi grong gi dmar bu can gyi	
mchod rten na bzhugs so //	
dmar bu can gyi grong gi bram ze dang khyim bdag rnams kyis /	
bcom ldan 'das yul ma ga dha'i ljongs rgyu zhing	
gshegs nas dmar bu can gyi grong du byon te	
dmar bu can gyi mchod rten na bzhugs so //	
zhes thos so //	
thos nas kyang tshogs nas tshogs dang /	
khyu nas khyur 'phrad cing 'dus nas /	
dmar bu can gyi grong nas byung ste bcom ldan	
'das gang na ba der song ste lhags nas bcom	
ldan 'das kyi zhabs gnyis la mgo bos phyag byas	
nas phyogs gcig tu 'dug go /	
phyogs gcig tu 'dug nas bcom ldan 'das kyis /	
dmar bu can gyi grong gi bram ze dang /	
khyim bdag rnams la 'di skad ces bka' stsal to //	
bram ze dang khyim bdag dag /	
lnga po 'di dag ni /	
bag med pa'i nyes dmigs dag yin te /	
lnga gang zhe na /	
bram ze dang khyim bdag dag /	
'di la /	
bag med pa bag @86a *//	
med pa la gnas pa'i rgyus /	
longs spyod chen po las nyams par 'gyur te /	
bram ze dang khyim bdag dag /	
bag med pa bag med pa la gnas pa'i rgyus;	
longs spyod chen po las nyams par 'gyur ba gang	
yin pa 'di ni /	
bag med pa'i nyes dmigs dang po yin no //	
bram ze dang khyim bdag dag /	
gzhan yang /	
bag med pa bag med pa la gnas pa'i rgyus /	
phyogs dang phyogs mtshams su sdig pa dang /	
bsngags pa ma yin pa dang /	
grags pa ma yin pa'i sgra dang /	
tshigs su bcad pa grags par 'gyur te; bram ze dang khyim bdag dag /	
bag med pa bag med pa la gnas pa'i rgyus /	
phyogs dang phyogs mtshams su sdig pa dang /	
bsngags pa ma yin pa dang /	
grags pa ma yin pa'i sgra dang /	
tshigs su bcad pa grags par 'gyur ba gang yin pa 'di ni /	
bag med pa'i nyes dmigs gnyis pa yin no //	
bram ze dang khyim bdag dag /	
gzhan yang /	
bag med pa bag med pa la gnas pa'i rgyus /	
rgyal rigs kyi 'khor du'ang rung /	
bram ze'i 'khor du'ang rung /	
khyim bdag gi 'khor du'ang rung /	
dge sbyong gi 'khor du'ang rung /	
'khor gang dang gang du 'gro ba'i 'khor de dang	
der zhum zhum por gyur nas dga' ba med pa	
dang / bag tsha bas 'gro bar 'gyur te /	
bram ze dang khyim bdag dag /	
bag med pa la gnas pa'i rgyus /	
@86b gang dang gang du zhes bya ba nas bag	
tsha bas zhes bya ba'i bar gong ma bzhin du'o	
// 'di ni /	
bag med pa'i nyes dmigs gsum pa'o //	
bram ze dang khyim bdag dag /	
gzhan yang /	
bag med pa bag med pa la gnas pa'i rgyus /	
gang dang gang du zhes bya ba nas bag med	
pa'i rgyus yid la gcags bzhin 'chi bar 'gyur te	
/ bram ze dang khyim bdag dag /	
bag med pa bag med pa la gnas pa'i rgyus	
yid la gcags bzhin 'chi bar 'gyur ba gang yin	
pa 'di ni / bag med pa'i nyes dmigs bzhi pa yin no //	
bram ze dang khyim bdag dag /	
gzhan yang /	
bag med pa bag med pa la gnas pa'i rgyus /	
lus zhig nas shi ba'i 'og tu ngan song ngan	
'gro log par ltung ba sems can dmyal ba rnams	
su skye bar 'gyur te /	
bram ze dang khyim bdag dag /	
bag med pa bag med pa la gnas pa'i rgyus	
lus zhig nas shi ba'i 'og tu ngan song ngan	
'gro log par ltung ba sems can dmyal ba rnams	
su skye bar 'gyur ba gang yin pa 'di ni	
/ bag med pa'i nyes dmigs lnga pa yin no //	
bram ze dang khyim bdag dag /	
lnga po 'di dag ni /	
bag yod pa'i phan yon te /	
lnga gang zhe na /	
bram ze dang khyim bdag dag /	
bag yod pa bag yod pa la gnas pa'i rgyus /	
longs spyod chen po las nyams par mi 'gyur te /	
bram ze dang khyim bdag dag /	
bag yod pa bag yod pa la gnas pa'i rgyus	
longs spyod chen po las nyams par mi 'gyur ba	
gang yin pa @87a *//	
'di ni /	
bag yod pa'i phan yon dang po yin no //	
bram ze dang khyim bdag dag /	
gzhan yang /	
bag yod pa bag yod pa la gnas pa'i rgyus /	
phyogs mtshams su dge ba dang /	
grags pa dang /	
sgra dang /	
tshigs su bcad pa rgya chen po grags par 'gyur te /	
bram ze dang khyim bdag dag /	
bag yod pa bag yod pa la gnas pa'i rgyus phyogs dang phyogs mtshams su dge ba dang /	
grags pa dang /	
sgra dang /	
tshigs su bcad pa rgya chen po grags par 'gyur ba gang yin pa 'di ni /	
bag yod pa'i phan yon gnyis pa yin no //	
bram ze dang khyim bdag dag /	
gzhan yang /	
bag yod pa bag yod pa la gnas pa'i rgyus /	
rgyal rigs kyi 'khor du'ang rung /	
bram ze'i 'khor du'ang rung /	
khyim bdag gi 'khor du'ang rung /	
dge sbyong gi 'khor du'ang rung /	
'khor gang dang gang du 'gro ba de dang der zhum zhum por ma yin pa dang /	
dga' ba dang /	
bag tsha ba med pas 'gro bar 'gyur te /	
bram ze dang khyim bdag dag /	
bag yod pa bag yod pa la gnas pa'i rgyus	
zhes bya ba nas bag tsha ba med pa zhes	
bya ba'i bar gong ma bzhin du gang yin pa	
'di ni / bag yod pa'i phan yon gsum pa yin no //	
bram ze dang khyim bdag dag /	
gzhan yang /	
bag yod pa bag yod pa la gnas pa'i rgyus /	
yid la gcags pa med bar 'chi bar 'gyur te /	
bram ze dang @87b khyim bdag dag /	
bag yod pa bag yod pa la gnas pa'i rgyus	
yid la gcags pa med par 'chi bar 'gyur ba	
gang yin pa 'di ni /	
bag yod pa'i phan yon bzhi pa yin no //	
bram ze dang khyim bdag dag /	
gzhan yang /	
bag yod pa bag yod pa la gnas pa'i rgyus /	
lus zhig nas bde 'gro mtho ris kyi 'jig rten gyi lha rnams su skyes par 'gyur te /	
bram ze dang khyim bdag dag ;bag yod pa bag	
yod pa la gnas pa'i rgyus lus zhig nas bde	
'gro mtho ris kyi 'jig rten gyi lha rnams su	
skyes par 'gyur ba gang yin pa 'di ni /	
bag yod pa'i phan yon lnga pa yin no //	
de nas dmar bu can gyi grong gi bram ze dang khyim bdag rnams stan las langs te /	
bla gos phrag pa gcig tu gzar nas bcom ldan	
'das ga la ba de logs su thal mo sbyar	
ba btud de / bcom ldan 'das la 'di skad ces gsol to //	
bcom ldan 'das /	
bdag gi gnas su do mod bzhugs par gsol /	
bcom ldan 'das kyis dmar bu can gyi grong gi	
bram ze dang khyim bdag rnams la cang mi gsung	
bas gnang ngo // de nas dmar bu can gyi	
bram ze dang khyim bdag rnams kyis bcom ldan 'das	
cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag 'tshal te /	
bcom ldan 'das kyi spyan snga nas dong ngo //	
ma ga dha'i sna chen po la gtogs pa dbyar byed kyis /	
dge sbyong go'u ta ma ma ga dha'i @88a *//	
ljongs rgyu zhing gshegs pa na /	
dmar bu can gyi grong du gshegs nas dmar bu	
can gyi grong gi dmar bu can gyi mchod rten	
na bzhugs te / de la dmar bu can gyi	
grong gi bram ze dang khyim bdag rnams kyis bkur	
na bzhugs te / sti byas so // zhes thos so //	
thos nas kyang rta rgod ma dang ldan pa'i shing	
rta thams cad nas dkar ba'i nang du zhugs nas;	
gser gyi bya ma bum dang ril ba spyi blugs	
thogs te / bram ze'i khye'u'i tshogs kyis yongs su bskor cing /	
bram ze'i tshogs kyi mdun gyis bltas nas dmar bu can gyi grong nas byung ste /	
bcom ldan 'das la blta ba dang bsnyen bkur bya ba'i phyir song ngo //	
de ji tsam bzhon pa'i sa'i bar du bzhon pas song nas /	
bzhon pa las babs te rkang pas kun dga' ra	
bar zhugs nas bcom ldan 'das gang na ba der	
song ste phyin nas /	
bcom ldan 'das dang lhan cig mngon du yang dag par dga' ba dang /	
yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go /	
phyogs gcig tu 'dug nas /	
bcom ldan 'das kyis /	
ma ga dha'i sna chen po la gtogs pa'i bram	
ze dbyar byed la chos dang ldan pa'i gtam gyis	
yang dag par ston par mdzad /	
yang dag par gzengs bstod par mdzad /	
yang dag par 'dzin du 'jug par mdzad /	
yang @88b dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin tu bcug /	
yang dag par gzengs bstod /	
yang dag par rab tu dga' bar mdzad de /	
cang mi gsung ngo //	
de nas ma ga dha'i sna chen po la gtogs	
pa bram ze dbyar byed stan las langs te bla	
gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das go'u ta ma dge slong gi dge	
'dun dang thabs cig tu sang bdag gi sdum par	
gdugs tshod sbyor zhing mchis na /	
gnang bar mdzad du gsol /	
bcom ldan 'das kyis ma ga dha'i sna chen po	
la gtogs pa bram ze dbyar byed la cang mi	
gsung bas gnang ngo //	
de nas ma ga dha'i sna chen po la gtogs pa'i bram ze dbyar byed kyis /	
bcom ldan 'das cang mi gsung bas gnang bar rig nas /	
bcom ldan 'das kyi spyan snga nas song ngo //	
de nas bcom ldan 'das kyis ma ga dha'i sna	
chen po la gtogs pa bram ze dbyar byed song	
nas ring po ma lon par thugs su chud nas	
'dug gnas gang na ba der gshegs te byon nas	
'dug gnas kyi phyi rol du zhabs gnyis bkrus te	
'dug gnas su zhugs nas /	
gdan bshams pa nyid la bzhugs te skyil mo krung	
bcas nas sku drang por bsrang ste dgongs pa mngon	
du phyogs par bzhag go /	
bcom @89a *//	
ldan 'das 'dug gnas na nyin par gyi gnas pas bzhugs pa na /	
lha'i spyan rnam par dag pa mi'i las 'phags pas	
dmar bu can gyi grong na mthu che ba mthu	
che ba'i lha rnams gnas kyis 'bre ba gzigs so	
// gzigs nas kyang dgongs ka nang du yang dag	
'jog las bzhengs te 'dug gnas nas byung nas 'dug	
gnas kyi grib ma la dge slong gi dge 'dun	
gyi gung la gdan bshams pa nyid la bzhugs so	
// // bzhugs nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
khyod kyis dmar bu can gyi grong gi grong khyer rtsig par brtson pa su yin ci thos /	
btsun pa /	
bdag gis ma ga dha'i sna chen po la gtogs pa bram ze dbyar byed lags par thos so //	
kun dga' bo /	
legs so //	
legs so //	
ma ga dha'i sna chen po la gtogs pa bram ze dbyar byed ni /	
mkhas pa yin te /	
'di ltar /	
sum cu rtsa gsum pa'i lha rnams dang lhan cig bgros pa lta zhig /	
kun dga' bo //	
'di na nga 'dug gnas na nyin par gyi gnas pas bzhugs pa na /	
lha'i spyan rnam par dag pa mi'i las 'das pas /	
dmar bu can gyi grong na mthu che ba mthu	
che ba'i lha rnams gnas kyis 'bre ba gzigs so	
// kun dga' bo //	
phyogs gang du mthu che ba mthu che ba'i lha	
rnams kyis gnas kyis bres ba'i phyogs der 'di lta	
ste / gnas kyi @89b phyir mthu che ba mthu	
che ba'i mi rnams kyi sems gzhol bar 'gyur ro	
ste / // phyogs gang du lha bar ma dang phal bas gnas kyis bres pa'i phyogs der ni /	
'di lta ste /	
gnas kyi phyir mi bar ma dang phal pa rnams kyi sems gzhol bar 'gyur ro //	
kun dga' bo /	
phyogs 'dir ni /	
mthu che ba mthu che ba'i lha rnams kyis gnas kyis bres pas phyogs 'dir 'di lta ste /	
gnas kyi phyir dbang che bar grags pa dbang che	
bar grags pa'i mi rnams kyi sems gzhol bar 'gyur	
te / kun dga' bo /	
ya rabs kyi gnas kyi gnas dang /	
ya rabs kyi tha snyad ji snyed pa dang /	
zong 'grem pa rnams kyi nang na yang 'di lta ste /	
dmar bu can gyi grong khyer 'di mchog tu 'gyur ro //	
kun dga' bo //	
'di la bar chad gsum 'byung bar rig par bya ste /	
me dang /	
chu dang /	
nang 'khrug gis so //	
de nas ma ga dha'i sna chen po la gtogs pa'i bram ze dbyar byed /	
de nyid kyi nub mo nas gtsang zhing bsod pa'i	
zhes bya ba nas phyag bcabs te lhung bzed gyu	
bar rig nas zhes bya ba'i bar gong ma bzhin	
te / gser gyi bya ma bum thogs te gsol ba 'debs shing spyan sngar 'dug go /	
'di skad ces kyang gsol te /	
kye go'u ta ma /	
sbyin pa 'di las bsod nams kyi rgyu mthun pa dang /	
dge ba'i rgyu mthun pa dang /	
bde ba'i gzhi ci mchis pa de /	
dmar bu can na gnas pa'i lha rnams kyi yun ring po'i don dang /	
phan pa dang bde ba'i slad du @90a *//	
yon bsngo ba mdzad du gsol /	
de nas bcom ldan 'das kyis de'i tshe tshigs su bcad de bka' stsal pa /	
skyes bu gang zag dad pa can //	
gang zhig lha rnams mchod byed pa //	
ston pa'i bka' bzhin byed pa ste //	
de ni sangs rgyas rnams kyis bsngags //	
mkhas shing yid ni gzhungs pa yis //	
gang gi phyogs su gnas 'cha' ba //	
tshul khrims ldan pa bshos gsol nas //	
de yi 'og tu yon bsngo bya //	
de rnams rjed pas rjed 'gyur zhing //	
mchod pas kyang ni mchod par 'gyur //	
de nas lto nas byung ba yin //	
bu la ma bzhin 'di la brtse //	
lha rnams brtse bas skyes bus ni //	
bde ba bzang po mthong bar 'gyur //	
de nas bcom ldan 'das kyis ma ga dha'i sna	
chen po la gtogs pa bram ze dbyar byed la	
chos dang ldan pa'i gtam gyis yang dag par bstan	
/ yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so //	
de nas ma ga dha'i sna chen po la gtogs pa bram ze dbyar byed kyis /	
der rgyus lhag gang yin pa de thams cad sbyin	
par btang nas bcom ldan 'das kyi rjes bzhin rjes	
bzhin du 'brang zhing 'di snyam du sems te sems	
las mngon par 'du byed de /	
bcom ldan 'das go'u ta ma dmar bu can gyi	
grong gi sgo gang nas phyir gshegs pa de ni	
/ bdag @90b gis go'u ta ma'i sgo zhes gdags so //	
chu bo gangg'a'i 'jug ngogs gang nas brgal ba de yang go'u ta ma'i 'jug ngogs zhes gdags so //	
snyam mo //	
de nas bcom ldan 'das kyi thugs kyis ma ga	
dha'i sna chen po la gtogs pa'i bram ze dbyar	
byed kyi bsam pa mkhyen nas /	
dmar bu can gyi grong gi dbus thog thag gshegs	
nas byang phyogs su rgyu ste chu bo gangg'a gang	
na bar gshegs so //	
de nas lus 'phags ma'i bu ma ga dha'i rgyal po ma skyes dgra /	
'di snyam du sems te /	
ma la bdag nyid kho nas bcom ldan 'das mchod	
pa bya ba la lhag par spro bar bya'o snyam	
du bsam nas / rtsibs brgya dang ldan pa'i gdugs	
lnga brgya bcom ldan 'das kyi dbu'i gtsug gi steng	
du bzung ba dang /	
yangs pa can gyi li tsa byi rnams kyis bsam pa /	
lus 'phags ma'i bu ma ga dha'i rgyal po ma	
skyes dgra 'di bcom ldan 'das mchod pa la rang	
nyid lhag par spro bar gyur na /	
ci'i phyir bdag cag gis spro bar mi bya snyam nas /	
de rnams kyis kyang rtsibs brgya dang ldan pa'i gdugs	
lnga brgya bcom ldan 'das kyi dbu'i gtsug gi steng	
du bzung ngo // klu rnams kyis bsam pa /	
re zhig mi 'di rnams bcom ldan 'das mchod pa la lhag par spro bar gyur na /	
bdag cag klu rnams ni; rnam par ltung ba'i lus can yin na /	
ci'i phyir spro bar mi bya snyam nas /	
de dag gis kyang rtsibs brgya dang ldan pa'i gdugs	
lnga brgya bcom ldan 'das kyi dbu'i gtsug gi steng	
du bzung ngo / @91a *//	
rgyal chen bzhi'i ris kyi lha rnams kyis bsam pa /	
re zhig mi bsod nams mngon sum du ma mthong	
ba 'di dag kyang bcom ldan 'das mchod pa la	
lhag par spro bar gyur na /	
mngon sum du mthong ba bdag cag gis ci'i phyir spro bar mi bya snyam nas /	
de dag gis kyang rtsibs brgya dang ldan pa'i lha'i	
gdugs lnga brgya bcom ldan 'das kyi dbu'i gtsug gi	
steng du bzung ngo //	
sum cu rtsa gsum pa'i lha rnams kyis bsam pa /	
lha dang mi 'di rnams bcom ldan 'das mchod pa la spro bar gyur na /	
bdag cag gis ci'i phyir spro bar mi bya snyam nas /	
de dag gis kyang rtsibs brgya dang ldan pa'i gdugs	
lnga brgya bcom ldan 'das kyi dbu'i gtsug gi steng	
du bzung ngo // bcom ldan 'das kyis dgongs pa /	
ji ltar /	
'di dag phyir zhing dad pa mngon par 'phel bar 'gyur ba de ltar byin gyis brlab po //	
snyam nas /	
de nas bcom ldan 'das kyis /	
ji ltar /	
re re'i yid la bcom ldan 'das kyi dbu'i gtsug gi steng na bdag gdugs 'dzin to //	
snyam pa de ltar byin gyis brlabs te /	
de nas bcom ldan 'das mngon par rdzogs par byang chub pa la gdugs nyis stong lnga brgya /	
lha dang mi rnams kyis dbu'i gtsug gi steng du bzung ngo //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
bcom ldan 'das kyis 'phrin @91b las ci zhig mdzad na /	
des na /	
bcom ldan 'das mngon par rdzogs par byang chub pa la gdugs nyis stong lnga brgya /	
lha dang mi rnams kyis dbu'i gtsug gi steng du bzung bar gyur lags /	
bcom ldan 'das kyis bka' stsal pa /	
dge slong dag /	
de bzhin gshegs pa nyid kyis /	
sngon gyi tshe rabs gzhan na las byas shing bsags pa /	
tshogs rnyed pa zhes bya ba nas //	
lus can rnams la 'bras bur 'gyur //	
zhes bya ba'i bar gong ma bzhin no //	
dge slong dag /	
sngon byung ba /	
'khor los bsgyur ba'i rgyal po /	
mtha' bzhir rnam par rgyal ba /	
chos dang ldan pa /	
chos kyi rgyal po /	
rin po che sna bdun dang ldan pa /	
legs mthong chen po zhes bya ba byung ste /	
rgyal po de la bu stong du gcig gis ma tshang ba zhig yod do //	
rgyal po de'i kun tu spyod pa ni /	
bu btsas shing btsas pa dag phyi bzhin khrid de 'khyam par byed do //	
btsun mo rnams kyis bsam pa /	
rgyal po 'di'i kun tu spyod pa ni /	
sras btsas shing btsas pa dag phyi bzhin khrid nas	
'khyam par mdzad pas bdag cag bu yod bzhin du	
bu med pa dang 'dra'i /	
da ni /	
nad khrims shig bca' ste /	
gal te bdag cag las 'ga' zhig sems can dang ldan par gyur na /	
des rgyal po la gdags par mi bya'o //	
zhes bcas so //	
ji tsam na /	
btsun mo gzhan zhig sems can dang ldan par gyur nas /	
de de dag gis phyogs dben pa zhig tu bzhag ste /	
de zla ba brgyad dam dgu 'das pa dang /	
@92a *// khye'u gzugs bzang ba /	
blta na sdug pa /	
mdzes pa /	
pags pa'i mdog gser 'dra ba /	
mgo gdugs lta bu /	
lag pa ring ba /	
dpral ba'i dbyes che ba /	
smin ma 'dzar ba /	
sna'i gzengs mtho ba /	
yan lag dang nying lag thams cad dang ldan pa zhig btsas so //	
ji tsam na /	
chen por gyur pa dang /	
btsun mo de dag thams cad khye'u de la bu'i sdug pa skyes so ////	
'dul ba gzhi /	
bam po nyi shu bdun pa /	
de nas dus gzhan zhig na /	
rgyal po legs mthong chen po shar gyi lus 'phags	
kyi gling nas rin po che sna bdun gyis sna	
drangs shing khams kyi rgyal phran stong gis yongs su	
bskor te / bu stong du gcig gis ma tshang bas zla ba kham pa lta bur bskor nas /	
gzi brjid nyi ma'i 'od zer stong bas lhag par spa zhing 'ongs pa /	
gzhon nu khang bzang gi steng na 'dug pa des mthong nas /	
des ma la dris pa /	
yum /	
mchi ba pha bi su lags /	
bu /	
khyod kyi yab rgyal po legs mthong chen po yin no //	
yum /	
de 'das na /	
bdag rgyal por 'gyur ram /	
bu /	
rgyal po de'i sras stong du gcig gis ma chang	
ba zhig yod pa de dag thams cad kyi phu	
bo gang yin pa de /	
de 'das na rgyal por 'gyur na /	
khyod ni /	
thams cad kyi nu bo yin no //	
des smras pa /	
yum /	
gal te de 'das na bdag rgyal por mi 'gyur na /	
gnang bar mdzod cig dang /	
bdag dad pa yang dag pa @92b kho nas khyim nas khyim med par rab tu 'byung bar bgyi'o //	
btsun mo de dag thams cad kyis smras pa /	
bu /	
khyod la bdag cag gi bu'i sdug pa nyams su myong gi /	
de ltar ma byed cig /	
yum /	
gdon ma 'tshal bar rab tu 'byung bar bgyi'o //	
de dag gis de gdon mi za bar gal gyis 'chu bar shes nas smras pa /	
bu /	
gal te de lta na /	
dam zhig bcas nas gnang bar bya ste /	
gang yang khyod kyi yon tan gyi tshogs cung zad rtogs na /	
de khyod kyis bdag cag la smros shig /	
de bzhin du bgyi'o //	
de de dag gis gnang nas /	
de mtha' gcig tu song ste mkhan po dang slob	
dpon med par byang chub kyi phyogs kyi chos sum	
cu rtsva bdun gyi chos bskyed nas rang byang chub	
mngon sum du byas so //	
rang sangs rgyas des bsam pa /	
bdag gis ma de rnams la khas blangs pa smra dgos pas /	
song la sngon gyi dam bcas pa mthar dbyung ngo //	
snyam nas /	
bdag nyid chen po de dag ni /	
ngag gis chos mi ston gyi /	
lus kyis yin pas /	
des de rnams kyi mdun du 'bar ba dang /	
gsal ba dang /	
char 'bebs pa dang /	
glog 'byin pa dag gi cho 'phrul dag bya bar brtsams so //	
so so'i skye bo ni /	
rdzu 'phrul la myur du sems gtod pa yin pas /	
de dag shing rtsa ba nas bcad pa bzhin rkang pa gnyis la gtugs nas smras pa /	
'phags pa /	
khyod kyis yon tan gyi tshogs 'di lta bu rtogs sam /	
rtogs so //	
'phags pa /	
khyod ni /	
bsod snyoms bzhed pa lags la /	
@93a *// bdag cag kyang bsod nams 'tshal ba lags na /	
khyod 'di nyid du skyed mos tshal du bzhugs shig dang /	
bdag cag gis rgyun du bsod snyoms dbul bar bgyi'o //	
rang sangs rgyas des khas blangs nas /	
de dag gis rang sangs rgyas la bsod snyoms kyis bsnyen bkur bya bar brtsams so //	
rang sangs rgyas des bsam pa /	
bdag gi lus rnag can 'dis /	
bya ba gang yin pa de ni byas kyi /	
ma la bdag phung po lhag ma med pa'i mya ngan las 'das pa'i dbyings su 'jug go /	
snyam nas /	
de nas de ngang pa'i rgyal po 'dab ma brkyang	
ba ltar steng gi nam mkha' la mngon par 'phags	
nas 'bar ba dang /	
gsal ba dang /	
char 'bebs pa dang /	
glog 'byin pa'i cho 'phrul dag kyang bstan nas phung	
po lhag ma med pa'i mya ngan las 'das pa	
zhi ba'i dbyings su zhugs so //	
de nas de dag gis shing dri zhim po thams cad spungs te /	
spungs nas bsregs te me'i phung po de 'o mas bsad nas rus pa de dag /	
gser gyi bum pa'i nang du bcug ste skyed mos	
tshal de nyid du rus pa'i mchod rten brtsigs te	
/ mgul gdub dang /	
gdu bu rgyan can dang /	
gzhan yang /	
rgyan rnam pa sna tshogs kyis brgyan cing /	
gdugs dang /	
rgyal mtshan dang /	
ba dan dag btsugs so //	
de nas dus gzhan zhig na /	
rgyal po legs mthong chen po btsun mo'i 'khor gyis	
bskor nas @93b sos ka'i dus la bab pa na	
/ me tog gi shing rnams kha 'bus shing /	
ngang pa dang /	
khrung khrung dang /	
rma bya dang /	
ne tso dang /	
ri skegs dang /	
bya ko ki la dang /	
shang shang te'u skad 'byin pa'i tshal gseb tu skyed	
mos tshal gyi gzhir song nas de skyed mos tshal	
du 'khyams pa las /	
dgra bcom pa'i mchod rten de mthong ngo //	
des skyed mos tshal srung ba'i mi la smras pa /	
kva'i nang rje /	
'di ci yin /	
des smras pa /	
lha /	
bdag gis ni /	
ma 'tshal te /	
'on kyang 'di'i don ni /	
btsun mos 'tshal to //	
de nas des btsun mo'i 'khor rnams la smras pa dang /	
de dag gis rkang pa gnyis la gtugs te smras pa /	
lha /	
mi 'jigs pa stsal du gsol //	
des smras pa /	
de bzhin du sbyin no //	
de dag gis skabs de rgyas par smras pa dang /	
rgyal pos smras pa /	
khyed cag gis /	
bu rgyal srid la mngon par dga' na /	
de kho bo la ma gsol ba bzang po ma yin pa zhig byas so //	
gal te gsol bar gyur pa dang /	
kho bo de kho na la rgyal srid dbang bskur bas dbang bskur bar 'gyur ba zhig /	
'on kyang ngas bdag nyid chen po de mya ngan las 'das par gyur kyang gdugs dang /	
cod pan dang /	
thor tshugs gdags so //	
zhes de nas de bu la byams pas rang sangs rgyas kyi mchod rten de la gdugs dang /	
cod pan dang /	
thor tshugs rnams btags so //	
dge slong dag /	
ji snyam du sems /	
de'i tshe de'i dus kyi rgyal po chen po legs mthong gang yin pa de ni /	
nga nyid @94a *//	
yin no //	
gang yang ngas de na bu la byams pas rang sangs rgyas kyi mchod rten la gdugs dang /	
cod pan dang /	
thor tshugs btags te /	
las de'i rnam par smin pas /	
ngas 'khor los bsgyur ba'i rgyal po nyis stong lnga brgya byas so //	
las de kho na'i lhag mas /	
da ltar nga mngon par rdzogs par byang chub pa na /	
lha dang mi rnams kyis rtsibs brgya dang ldan pa'i gdugs nyis stong lnga brgya /	
dbu'i gtsug gi steng du bzung bar gyur to //	
gal te /	
ngas yon tan gyi tshogs 'di lta bu ma rtogs par gyur na /	
gzhan du yang /	
ngas 'khor los bsgyur ba'i rgyal po nyis stong lnga brgya byed par 'gyur ro //	
de lta bas na /	
nga'i bsod nams kyi rnam par smin pa can gang yin pa de /	
ngas nyan thos rnams kyi longs spyod du rnam par smin par bsngos te /	
gal te mu tig bre gang gis 'bras bre gang khugs kyang /	
'on kyang nga'i nyan thos rnams ni /	
bsod snyoms kyis phongs par mi 'gyur ro //	
dge slong dag /	
de lta bas na /	
las gcig tu gnag pa rnams kyi rnam par smin pa ni /	
gcig tu gnag pa yin la zhes bya ba nas brtsam par bya ste /	
dge slong dag /	
khyed kyis de lta bu la bslab par bya'o //	
zhes bya ba'i bar gong ma bzhin du'o //	
bcom ldan 'das kyis de skad ces bka' stsal nas /	
dge slong de dag yi rang ste /	
bcom ldan 'das kyis gsungs pa la mngon par bstod do //	
lus 'phags ma'i bu /	
yul ma ga dha'i rgyal po ma skyes dgras @94b gru zam 'jugs su bcug pa dang /	
yangs pa can gyi li tsa byi rnams kyis kyang	
de bzhin du bcom ldan 'das kyi phyir gru zam	
btsugs so // klu rnams kyis bsam pa /	
bdag cag klu rnams ni /	
rna ma par ltung ba'i lus can yin pas /	
ma la bdag cag gis gdengs ka'i zam pas /	
bcom ldan 'das chu bo gangg'a las bsgral bar bya'o //	
snyam nas de rnams kyis gdengs ka'i zam pa btsugs	
so; ;de nas bcom ldan 'das kyis dge slong rnams	
la bka' stsal pa /	
dge slong dag /	
khyed cag las /	
gang zhig lus 'phags ma'i bu yul ma ga dha'i	
rgyal po ma skyes dgra'i gru zam las chu bo	
gangg'a brgal bar spro ba de ni /	
de las rgol cig /	
gang zhig yangs pa can gyi li tsa byi rnams	
kyis gru zam btsugs pa las spro ba gang yin	
pa de yang / de las rgol cig /	
nga yang dge slong kun dga' bo dang thabs cig	
klu rnams kyi gdengs ka'i zam pa las chu bo	
gangg'a brgal bar bya'o //	
de na kha cig ni /	
lus 'phags ma'i bu yul ma ga dha'i rgyal po ma skyes dgra'i gru zam las brgal to //	
kha cig ni /	
yangs pa can gyi li tsa byi rnams kyi gru zam las so //	
bcom ldan 'das kyis kyang tshe dang ldan pa kun	
dga' bo dang thabs cig klu rnams kyi gdengs ka'i	
zam pa las brgal to //	
de nas dge bsnyen zhig gis de'i tshe tshigs su bcad de smras pa /	
kha cig zam pa btsugs nas chu bran bor te rgya mtsho brgal //	
skye bo rnams ni gzings 'cha' mkhas pa'i skye bo @95a *//	
rnams chu brgal //	
sangs rgyas bcom ldan bram ze brgal bar gyur nas skam la bzhugs //	
dge slong dag 'dir khrus byed nyan thos rnams ni gzings 'cha' na /	
gal te kun na chu yod khron pa'i chus ni ci zhig bya //	
sred pa'i rtsa ba bcad nas su zhig spyod pa tshol bar byed //	
bcom ldan 'das kyis /	
sa phyogs gzhan zhig na mtho zhing mtho ba'i sa phyogs shig gzigs so //	
gzigs nas kyang tshe dang ldan pa kun dga' bo la bka' stsal pa /	
kun dga' bo /	
khyod rgyal po sgra chen gyi lha'i mchod sdong srid du 'dom stong yod la /	
sbom du 'dom drug cu yod pa /	
thams cad gser las byas pa /	
rin po che sna tshogs kyis spras pa zhig yod de /	
sbyin pa dag byin /	
bsod nams dag byas nas chu bo gangg'a'i nang du bor ba gang yin pa de /	
lta bar 'dod dam /	
bcom ldan 'das /	
de lta ba de'i dus la bab lags so //	
bde bar gshegs pa /	
de'i tshod la bab lags te /	
bcom ldan 'das kyis gang mchod sdong de bsgrengs na /	
dge slong rnams lta bar 'gyur lags so //	
de nas bcom ldan 'das kyis 'khor lo dang /	
bkra shis dang /	
g-yung drung 'khyil ba dang /	
dra bas 'brel pa /	
bsod nams brgya phrag du mas bskyed pa /	
'jigs pa rnams dbugs 'byin par mdzad pa'i phyag gis sa la reg par mdzad pa dang /	
klu rnams kyis bsam pa /	
bcom ldan 'das ci'i @95b phyir sa la reg par mdzad snyam na /	
mchod sdong gzigs par bzhed par mthong ngo //	
de nas de dag gis bsgrengs pa dang /	
dge slong rnams kyis mchod sdong lta bar brtsams so //	
tshe dang ldan pa legs ldan ni /	
'dod pa chung ba yin pas mtha' gcig tu song nas phyag dar khrod pa dag 'tshem mo //	
de nas bcom ldan 'das kyis dge slong rnams la bka' stsal pa /	
dge slong dag /	
mchod sdong nub par 'gyur gyi /	
rtags zungs shig /	
ces pa las /	
de nub par gyur to //	
sangs rgyas bcom ldan 'das la dge slong rnams kyis zhus pa /	
btsun pa /	
dge slong rnams mchod sdong la lta ba bgyid na /	
tshe dang ldan pa legs ldan ni /	
'dod pa chung bas mtha' gcig tu mchis nas phyag dar khrod pa 'tshem pa la gzigs /	
ci lags /	
re zhig 'dod chags dang bral ba'i slad du'am /	
'on te sngon bsten pa'i slad du lags /	
gal te re zhig 'dod chags dang bral ba'i slad du lags na ni //	
gzhan yang /	
'dod chags bral ba zhig mchis lags so //	
'on te sngon bsten pa'i slad du lags na ni /	
'dis gang du bsten lags /	
bcom ldan 'das kyis bka' stsal pa /	
dge slong dag /	
'dod chags dang bral ba'i phyir yang yin la /	
sngon bsten pa'i phyir yang yin no //	
'dis sngon gang du bsten lags /	
dge slong dag /	
sngon byung ba rgyal po rab sgrog ces bya ba zhig byung ste /	
de lha'i dbang po brgya byin dang grogs por gyur to //	
de bu 'dod kyang bu @96a *//	
med nas lag pa la 'gram pa gtad de sems khong du chud cing 'dug ste /	
nor rdzas mang po zhig bsags na /	
bdag la bu med pas /	
bdag shi na rgyal po'i gdung rgyud chad par 'gyur ro //	
snyam mo //	
de nas brgya byin gyis mthong nas dris pa /	
grogs po /	
khyod ci'i phyir lag pa la 'gram pa gtad nas /	
sems khong du chud cing 'dug /	
des smras pa /	
ko'u shi ka /	
nor rdzas 'di snyed cig bsags na /	
bdag la bu med pas /	
bdag shi na rgyal po'i gdung rgyud chad par 'gyur bas so //	
brgya byin gyis smras pa /	
grogs po /	
khyod sems khong du chud par ma byed cig /	
gal te lha'i bu 'ga' zhig 'chi 'pho'i chos byung bar gyur na /	
de khyod kyi bur bsko bar bya'o //	
chos nyid kyis lha'i bu 'chi 'pho'i chos 'byung ba la ni /	
ltas lnga 'byung bar 'gyur te /	
gos ma rnying pa rnams rnying par 'gyur ba dang /	
me tog gi phreng ba ma rnying pa dag rnying par 'gyur ba dang /	
lus las dri mi zhim pa 'byung bar 'gyur ba dang /	
mchan khung gnyis nas rdul 'dzag pa dang /	
rang gi stan la mi dga' bar 'gyur ba'o //	
ji tsam na /	
lha'i bu zhig la snga ltas lnga byung bar gyur nas /	
de la lha'i dbang po brgya byin gyis smras pa /	
grogs po /	
rgyal po rab sgrog gi btsun mo dam pa'i mngal du nying mtshams sbyor cig /	
des smras pa /	
ko'u shi ka /	
de ni /	
bag med pa'i gnas yin te /	
ko'u shi ka /	
@96b rgyal po rnams ni /	
nyes pa mang po byed pa yin pas /	
chos ma yin pas rgyal srid byas nas sems can dmyal bar gzhol bar gyur na /	
mi rung ngo //	
brgya byin gyis smras pa /	
grogs po khyod la ngas dran par bya'o //	
ko'u shi ka /	
lha rnams ni /	
dga' ba mang pos bag med pa yin no //	
grogs po de ni /	
bden na /	
'on kyang kho bos khyod la dran par bya'o //	
de nas rgyal po rab sgrog gi btsun mo dam pa'i mngal du nying mtshams sbyar to //	
gang gi nyi ma kho na la nying mtshams blangs	
pa de'i nyi ma kho na la skye bo'i tshogs	
chen pos sgra phyung bar gyur to //	
de zla ba brgyad dam dgu 'das nas khye'u zhig	
btsas te zhes bya ba nas sna'i gzengs mtho ba	
zhes bya ba'i bar gong ma bzhin no //	
de'i nye du dag 'dus shing tshogs nas ming 'dogs par byed de /	
khye'u'i ming cir gdags /	
gnyen rnams kyis smras pa; gang gi nyi ma kho	
na la khye'u 'di ma'i mngal du zhugs pa de'i	
nyi ma kho na la skye bo'i tshogs chen pos	
sgra phyung bar gyur pas /	
de bas na /	
khye'u'i ming sgra chen zhes bya bar gdags so //	
zhes de'i ming sgra chen zhes bya bar btags te /	
khye'u sgra chen ma ma brgyad la rjes su gtad nas zhes bya ba nas brtag pa brgyad dang /	
dbye ba dang /	
klog pa la mkhas shing shes nyen can du gyur to //	
zhes bya ba'i bar gong ma bzhin du'o //	
de rgyal rigs spyi bo nas dbang bskur cing /	
yul gyi dbang phyug dang /	
mthu dang brtson 'grus thob pa /	
sa'i dkyil 'khor chen po mngon par zil gyis mnan @97a *//	
nas gnas pa rnams kyi bzo'i gnas dang /	
las kyi gnas tha dad pa gang yin pa 'di lta ste /	
glang po che'i gnyar zhon pa dang /	
rta la zhon pa dang /	
shing rta'i thabs dang /	
ral gri'i thabs dang /	
mda' gzhu dang /	
phyir bsnur ba dang /	
mdun du bsnur ba dang /	
lcags kyu'i sgyur thabs dang /	
zhags pas gdab pa dang /	
mda' bo che 'phen pa dang /	
dbyug pas brdeg pa dang /	
'dzin stangs dang /	
gom stangs dang /	
gcad pa dang /	
dral ba dang /	
dbyug pa dang /	
rgyang nas phog pa dang /	
sgra drag par phog pa dang /	
gnad du phog pa dang /	
mi tshor bar phog pa dang /	
tshabs che ba dag ste /	
gnas lnga po /	
de rnams la shin tu byang bar gyur to //	
chos nyid kyis /	
re zhig pha ji tsam gson gyi bar du bu'i ming mi grags pa yin no //	
dus gzhan zhig na /	
rgyal po rab sgrog shi nas sgra chen rgyal srid la bzhag pa dang /	
des tha gi tsam zhig chos bzhin gyis rgyal srid	
byed du bcug nas chos bzhin ma yin pas rgyal	
srid byed du bcug par gyur to //	
de nas brgya byin gyis smras pa /	
grogs po /	
kho bos khyod rgyal po rab sgrog gi bur bskos te /	
chos bzhin ma yin pas rgyal srid ma byed cig /	
sems can dmyal bar gzhol bar gyur ta re zhes ma bsgos sam /	
des tha gi tsam zhig chos bzhin gyis rgyal srid	
byed du bcug nas slar yang chos bzhin ma yin	
pas rgyal srid byed du @97b bcug par gyur to	
// lan gnyis su yang brgya byin gyis smras pa /	
grogs po /	
kho bos khyod rgyal po rab sgrog gi bur bskos te /	
chos bzhin ma yin pas rgyal srid ma byed cig /	
sems can dmyal bar gzhol bar gyur ta re zhes ma bsgos sam /	
des smras pa /	
ko'u shi ka /	
bdag cag rgyal po rnams ni /	
dga' ba mang pos bag med pas skad cig tu brjed par 'gyur gyi /	
bdag la khyod kyis mtshan ma zhig zhog cig dang /	
bdag gis mthong nas nges par sbyin pa dag sbyin /	
bsod nams dag bgyi'o //	
de nas lha'i dbang po brgya byin gyis lha'i bu las thams cad pa la bsgo ba /	
las thams cad pa /	
song la khyod kyis rgyal po sgra chen gyi gnas su lha'i 'khor gyi khyams dang /	
lha'i mchod sdong srid du 'dom stong yod pa /	
sbom du 'dom drug cu yod pa /	
thams cad gser las byas shing /	
rin po che sna tshogs kyis spras pa zhig sprul cig /	
de nas lha'i bu las thams cad pas rgyal po	
sgra chen gyi gnas su lha'i 'khor gyi khyams dang	
/ lha'i mchod sdong srid du 'dom stong yod pa /	
sbom du 'dom drug cu yod pa /	
thams cad gser las byas pa /	
rin po che sna tshogs kyis spras pa zhig sprul to //	
de nas rgyal po sgra chen gyis mchod sbyin gyi	
khang ba rtsig tu bcug nas rang gi zhang po	
mya ngan med ces bya ba mchod sdong gi zhal	
ta bar bzhag go /	
de nas mchod sdong la 'dzam bu'i gling na gnas	
pa'i mi thams cad lta bar spro bas lhags @98a	
*// nas /	
zan zos shing mchod sdong lta bas rang gi las sgrub par mi byed do //	
de nas zhing las kyi mtha' rnams kyi bar chad	
byas pas rgyal po'i dpya thang bzhin ming du par	
gyur to // blon po rnams kyis dpya nyung du phul ba dang /	
rgyal po sgra chen gyis smras pa /	
shes ldan dag /	
ci'i phyir dpya nyung zad cig dbul /	
lha /	
'dzam bu'i gling na gnas pa'i skye bo'i tshogs mchis	
nas 'tshal ma 'tshal zhing mchod sdong la lta zhing	
mchis te / rang gi las grub par mi bgyid pas /	
zhing las kyi mtha' rnams kyi bar chad bgyis pas /	
dpya thang bzhin mi 'du lags so //	
rgyal pos smras pa /	
mchod sbyin gyi khang pa drol cig /	
de rnams kyis de dral na yang de bzhin du	
skye bo'i tshogs de rang rang gi rgyags blangs nas	
za zhing mchod sdong la rtog cing 'dug ste /	
rang gi las sgrub par mi byed pas /	
zhing las kyi mtha' rnams kyi bar chad byas pas	
de bzhin rgyal po'i dpya thang bzhin mi 'du bar	
gyur to // rgyal pos dris pa; shes ldan dag /	
mchod sbyin gyi khang pa dral na /	
ci phyir da dung dpya nyung bar gyur /	
blon po rnams kyis smras pa /	
lha /	
skye bo'i tshogs kyis rang rang gi rgyags blangs nas 'tshal zhing mchod sdong la rtog cing mchis te /	
rang gi las sgrub par mi bgyid pas /	
zhing las kyi mtha' rnams kyi bar chad bgyis pas des na dpya nyung bar gyur to //	
de nas rgyal po sgra chen gyis @98b sbyin pa dag byin /	
bsod nams dag byas nas mchod sdong de chu bo gangg'a'i nang du bor ro //	
dge slong dag /	
de ji snyam du sems /	
rgyal po rab sgrog gi zhang po mya ngan med ces bya ba gang yin pa de ni /	
dge slong legs ldan 'di nyid yin te /	
'dis sngon 'di bsten to //	
btsun pa /	
mchod sdong 'di gang du zhig par 'gyur lags /	
bcom ldan 'das kyis bka' stsal pa /	
dge slong dag /	
ma 'ongs pa na mi rnams kyi tshe lo brgyad khri thub par 'gyur te /	
mi tshe lo brgyad khri ba rnams kyi rgyal po dung zhes bya ba yang dag par sdom pa /	
'khor los bsgyur ba mtha' bzhir rnam par rgyal ba /	
chos dang ldan pa chos kyi rgyal po /	
rin po che sna bdun dang ldan pa zhig 'byung bar 'gyur ro //	
de'i rin po che sna bdun ni /	
'di lta bu dag 'byung bar 'gyur te /	
'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim bdag rin po che dang /	
bdun pa ni /	
blon po rin po che nyid do //	
de la /	
bu dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms par byed pa stong yang tshang bar 'byung bar 'gyur te /	
de rgya mtsho la thug pa'i sa chen po ma	
lus par gnod par ba sngo ba med cing 'tshe	
ba med pa 'di nyid 'tshe ba med cing mtshon	
gyis 'debs pa med la /	
chos dang mthun zhing snyoms pas legs par phab ste gnas par 'gyur ro //	
rgyal po dung gi mdun na 'don bram ze tshangs pa'i tshe zhes @99a *//	
bya ba zhig 'byung ste /	
de'i chung ma ni /	
tshangs ldan ma zhes bya ba zhig 'byung ngo //	
de byams pa chad med pa'i yan lag gis rgyas par byas pas /	
bu byams pa zhes bya ba zhig btsa' bar 'gyur ro //	
bram ze tshangs pa'i tshe /	
bram ze'i khye'u brgyad khri la bram ze rnams kyi gsang tshig klog tu 'jug go /	
des bram ze'i khye'u de rnams byams pa la gtad nas bram ze'i khye'u byams pas /	
bram ze'i khye'u brgyad khri po rnams /	
bram ze rnams kyi gsang tshig klog tu 'jug go //	
de nas rgyal po chen po bzhi po rnams kyis	
gter chen po bzhi po; ka lingka nas dmar ser	
te // mi thi la nas skya bo'o //	
sa 'dzin nas ni ae la'i 'dab //	
w'a ra n'a si'i grong na dung //	
mchod sdong 'di yang khyer nas rgyal po dung la dbul bar 'gyur ro //	
rgyal po dung gis kyang bram ze tshangs pa'i che la sbyin par 'gyur ro //	
bram ze tshangs pa'i tshes kyang bram ze'i khye'u byams pa la'o //	
bram ze'i khye'u byams pas kyang bram ze'i khye'u de	
rnams la'o; ;de nas bram ze'i khye'u de rnams kyis	
mchod sdong de dum bu dum bur bcad nas 'gyed	
par 'gyur ro // de nas bram ze'i khye'u byams pas /	
mchod sdong de'i mi rtag pa nyid mthong nas de	
nyid kyis skyo ba skyes nas nags su 'gro bar	
'gyur ro // gang gi nyi ma kho na la	
lags su song ba de kho na'i nyi ma la	
byams pa tshad med pa'i yang lag gis rgyas par	
byas nas bla na med @99b pa'i ye shes thob	
'gyur ro // par 'gyur te / de'i mtshan /	
bla na med pa yang dag par rdzogs pa'i sangs rgyas byams pa /	
bla na med pa yang dag par rdzogs pa'i sangs rgyas byams pa zhes bya bar 'gyur ro //	
gang gi nyi ma kho na la yang dag par rdzogs pa'i sangs rgyas byams pas /	
bla na med pa'i ye shes thob par 'gyur ba	
de kho na'i nyi ma la rgyal po dung gi	
rin po che sna bdun nub par 'gyur ro //	
rgyal po dung yang khams kyi rgyal phran brgyad khri'i 'khor dang /	
bla na med pa yang dag par rdzogs pa'i sangs	
rgyas byams pa rab tu byung ba'i rjes su rab	
tu 'byung bar 'gyur ro //	
de'i chung ma rin po che sa ga zhes bya ba yang /	
bud med brgyad khri'i 'khor dang /	
bla na med pa yang dag par rdzogs pa'i sangs	
rgyas byams pa rab tu byung ba'i rjes su rab	
tu 'byung bar 'gyur ro //	
bram ze tshangs pa'i tshe yang /	
bram ze'i khye'u brgyad khri'i 'khor dang /	
bla na med pa yang dag par rdzogs pa'i sangs	
rgyas byams pa rab tu byung ba'i rjes su rab	
tu 'byung bar 'gyur ro //	
de nas yang dag par rdzogs pa'i sangs rgyas byams pa /	
'khor dge slong 'bum phrag dgu bcu rtsa drug dang	
ri bya gag rkang gang na ba der gshegs par	
'gyur ro // de na dge slong 'od srung gi rus pa'i tshogs ma zhig pa 'dug pas /	
ri bya gag rkang /	
bla na med pa yang dag par rdzogs pa'i sangs rgyas byams pa la kha dbye bar 'gyur ro //	
de nas bla na med pa yang dag par rdzogs pa'i sangs rgyas byams pas /	
dge slong 'od srung gi @100a *//	
rus pa'i tshogs ma zhig pa phyag g-yas pas blangs nas /	
phyag g-yon par bzhag ste nyan thos rnams la 'di skad ces /	
dge slong dag /	
skye rgu rnams kyi tshe lo brgya thub pa na ston pa sh'akya thub pa zhes bya ba /	
'jig rten du byung ba de'i nyan thos rnams las chog shes pa dang /	
'dod pa chung ba dang /	
sbyangs pa'i yon tan rnams kyi mchog ni /	
'od srung yin no //	
zhes bstan pa gang yin pa de ni /	
'di yin te /	
sh'akya thub pa yongs su mya ngan las 'das nas	
de'i bstan pa yang 'dis yang dag par bsdus so	
// zhes chos ston par 'gyur ro //	
de rnams kyis mthong nas skyo ba skyes te /	
'di 'dra ba'i lus kyis ji ltar 'di lta bu'i yon tan gyi tshogs thob par gyur snyam nas /	
de rnams skyo ba skyes pa de nyid kyis dgra bcom pa mngon sum du byed par 'gyur te /	
'bum phrag dgu bcu rtsa drug dgra bcom pa nyid dang /	
sbyangs pa'i yon tan mngon du bya ba la brtson par 'gyur ro //	
mchod sdong de ni /	
der zhig par 'gyur ro; ;btsun pa /	
rgyu gang dang rkyen gang gis dkon mchog gnyis 'jig rten du 'byung bar 'gyur lags /	
bcom ldan 'das kyis bka' stsal pa /	
smon lam gyi dbang gis so //	
bcom ldan 'das gang du smon lam btab lags /	
dge slong dag /	
sngon byung ba /	
yul dbus su rgyal po gos sbyin zhes bya ba /	
'byor ba dang /	
rgyas pa dang /	
bde ba dang /	
lo legs pa dang /	
@100b skye bo dang mi mang pos rab tu gang ba na rgyal srid byed du 'jug go //	
de'i shing rnams me tog dang 'bras bu rtag pa dang /	
lhas dus dus su char gyi rgyun legs par phab	
pas lhag par lo tog rnams phun sum tshogs par	
'gyur to // byang phyogs na rgyal po nor ldan zhes bya ba /	
'byor pa dang /	
rgyas pa dang /	
bde ba dang /	
lo legs pa dang /	
skye bo dang mi mang pos rab tu gang ba na rgyal srid byed du 'jug go //	
de'i shing rnams me tog dang 'bras bu rtag pa dang /	
lhas dus dus su char gyi rgyun legs par phab	
pas lhag par lo tog rnams phun sum tshogs par	
'gyur to // ji tsam dus gzhan zhig na /	
rgyal po gos sbyin gyi mdun na 'don las khye'u	
spyi gtsug rin po ches brgyan pa zhig btsas te	
/ de'i btsas ston rgya cher byas nas /	
de'i ming rin chen gtsug tor can zhes btags so //	
de dus gzhan zhig na /	
rga ba dang /	
na ba dang /	
'chi ba yang dag par mthong nas skye ba skyes te nags su song ngo //	
gang gi nyi ma kho na la nags su song	
ba de kho na'i nyi ma la des bla na	
med pa'i ye shes thob nas de'i ming yang dag	
par rdzogs pa'i sangs rgyas rin chen gtsug tor can	
/ yang dag par rdzogs pa'i sangs rgyas rin chen gtsug tor can zhes bya bar gyur to //	
de nas gzhan zhig na /	
rgyal po nor ldan steng gi khag bzang gi gzhir	
song ste blon po'i tshogs kyis bskor nas 'dug go	
// de blon po rnams la smras pa /	
shes ldan dag /	
nga'i ci 'dra ba de @101a *//	
ltar rgyal po gzhan 'ga'i yul na 'byor ba dang /	
rgyas pa dang /	
bde ba dang /	
lo legs pa dang /	
skye bo dang mi mang pos rab tu gang ba dang /	
shing rnams me tog dang 'bras bu rtag pa dang /	
lhas dus dus su char gyi rgyun legs par phab	
pas lo tog rnams phun sum tshogs par 'gyur ba	
lta yod dam / yul dbus nas tshong pa zong	
thogs te byang phyogs su 'ongs pa de rnams kyis	
lta yod dam / smras pa / lha /	
yul dbus na rgyal po gos sbyin zhes bgyi ba zhig mchis so //	
rgyal po nor ldan gyis thos ma thag tu mi bzod pa chen po skyes te /	
de mi bzod pa skyes nas blon po rnams la smras pa /	
shes ldan dag /	
dpung gi tshogs yan lag bzhi pa go skon cig dang yul 'khor gzhom par bya'o //	
de nas rgyal po nor ldan dpung gi tshogs yan lag bzhi pa /	
glang po che pa'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon nas /	
yul dbus su dong nas chu bo gangg'a'i lho phyogs kyi 'gram du 'khod do //	
rgyal po gos sbyin gyis /	
rgyal po nor ldan dpung gi tshogs yan lag bzhi pa /	
glang po che pa'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon nas /	
yul dbus su 'ongs te chu bo gangg'a'i lho phyogs kyi 'gram na 'khod do //	
zhes thos so //	
thos nas des kyang dpung gi tshogs yan lag @101b bzhi pa /	
glang po che ba'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon nas /	
chu bo gangg'a'i byang phyogs kyi 'gram na 'dug go /	
de nas yang dag par rdzogs pa'i sangs rgyas rin chen gtsug tor can gyis /	
de gnyis kyi 'dul ba'i dus mkhyen nas chu bo	
gangg'a'i 'gram du nub mo nye bar brten cing bzhugs	
so // de nas yang dag par rdzogs pa'i sangs	
rgyas rin chen gtsug tor can gyis 'jig rten pa'i	
so // thugs bskyed do // chos nyid kyis /	
gang gi tshe sangs rgyas bcom ldan 'das rnams kyis	
'jig rten pa'i thugs bskyed pa de'i tshe; brgya byin	
dang tshangs pa la sogs pa'i lha rnams kyi sems	
kyis / bcom ldan 'das kyi dgongs pa shes par 'gyur ro //	
de nas brgya byin dang tshangs pa la sogs pa'i lha rnams /	
yang dag par rdzogs pa'i sangs rgyas rin chen gtsug	
tor can gang na ba der song ste phyin nas	
yang dag par rdzogs pa'i sangs rgyas rin chen gtsug	
tor can gyi zhabs gnyis la mgo bos phyag byas	
te phyogs gcig tu 'dug nas de rnams kyi kha	
dog gi mthus snang ba rgya chen po byung bar	
gyur pa / rgyal po nor ldan gyis mthong ngo //	
mthong nas kyang blon po rnams la dris pa /	
shes ldan dag /	
rgyal po gos sbyin gyi yul na snang ba chen po byung ba 'di /	
ci yin /	
de rnams kyis smras pa /	
lha /	
rgyal po gos sbyin gyi yul du yang dag par rdzogs pa'i sangs rgyas rin @102a *//	
chen gtsug tor can byung ste /	
de la blta ba'i phyir brgya byin dang /	
tshangs pa la sogs pa mchis pa des na /	
snang ba chen po 'di byung ste /	
de ni /	
rdzu 'phrul che zhing mthu che ba lags pas /	
'di ni /	
de'i mthu lags so //	
rgyal po nor ldan gyis smras pa /	
shes ldan dag /	
gang gi yul du gang la brgya byin dang /	
tshangs pa la sogs pa yang blta ba'i phyir 'ong	
ba'i rkang gnyis bsod nams kyi zhing de lta bu	
byung ba de la /	
bdag gis gnod pa ci 'dra ba zhig bya zhes /	
des de la pho nya btang ste /	
grogs po khyod la bdag cung zad kyang mi byed kyi /	
tshur spyon /	
khyod ni /	
bsod nams kyi mthu chen po can zhig pas khyod kyi yul na gang la brgya byin dang /	
tshangs pa la sogs pa yang blta ba'i phyir 'ong ba /	
rkang gnyis bsod nams kyi zhing /	
yang dag par rdzogs pa'i sangs rgyas rin chen gtsug tor can bzhugs so //	
'on kyang khyod kyi mgul nas 'khyud nas 'gro bar bya ste /	
de lta na /	
bdag cag phan tshun yid bde bar 'gyur ro //	
zhes spring ngo //	
rgyal po gos sbyin yid ma ches nas /	
de yang dag par rdzogs pa'i sangs rgyas rin chen	
gtsug tor can gang na ba der song ste phyin	
nas / yang dag par rdzogs pa'i sangs rgyas rin	
chen gtsug tor can gyi zhabs gnyis la mgo bos	
phyag byas te phyogs gcig tu 'dug go /	
phyogs gcig tu 'dug nas /	
rgyal po gos sbyin gyis /	
yang dag par rdzogs pa'i sangs rgyas @102b rin chen gtsug tor can la 'di skad ces gsol to //	
btsun pa /	
bdag la rgyal po nor ldan gyis spring pa /	
grogs po sdug pa khyod la bdag cag ci yang mi byed kyi /	
tshur shog /	
khyod kyi mgul pa nas 'khyud nas 'gro bar bya ste /	
de lta na /	
bdag cag phan tshun yid bde bar 'gyur zhes mchi na /	
de la bdag gis ji ltar bsgrub par bgyi /	
yang dag par rdzogs pa'i sangs rgyas rin chen gtsug tor can gyis bka' stsal pa /	
rgyal po chen po song zhig dang /	
khyod la legs par 'gyur ro //	
bcom ldan 'das /	
ci /	
bdag gis de'i rkang pa gnyis la gtugs par bgyi'am /	
rgyal po chen po /	
rgyal po dpung chen po rnams la ni /	
gtugs par bya dgos so //	
de nas rgyal po gos sbyin stan las langs te /	
yang dag par rdzogs pa'i sangs rgyas rin chen gtsug	
tor can gyi zhabs gnyis la mgo bos phyag byas	
nas chas te / rgyal po nor ldan gang na ba der song ste phyin nas /	
rgyal po nor ldan gyi rkang pa gnyis la gtugs so //	
de nas rgyal po nor ldan gyi mgul pa nas 'khyud de yid gcugs par byas te btang ngo //	
de nas rgyal po gos sbyin yang dag par rdzogs	
pa'i sangs rgyas rin chen gtsug tor can gang na	
ba der song ste phyin nas /	
yang dag par rdzogs pa'i sangs rgyas rin chen gtsug	
tor can gyi zhabs gnyis la mgo bos phyag byas	
te phyogs gcig tu 'dug go /	
phyogs gcig tu 'dug nas /	
rgyal po gos sbyin gyis yang dag par rdzogs @103a *//	
pa'i sangs rgyas rin chen gtsug tor can la 'di skad ces gsol to //	
btsun pa /	
rgyal po thams cad kyis rkang pa gnyis la gtugs pa'i rgyal po gang lags /	
rgyal po chen po /	
'khor los bsgyur ba yin no //	
de nas rgyal po gos sbyin stan las langs te bla gos phrag pa gcig tu gzar nas /	
yang dag par rdzogs pa'i sangs rgyas rin chen gtsug	
tor can gang na ba de logs su thal mo	
sbyar ba btud de /	
yang dag par rdzogs pa'i sangs rgyas rin chen gtsug tor can la 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol /	
yang dag par rdzogs pa'i sangs rgyas rin chen gtsug	
tor can gyis rgyal po gos sbyin la cang mi	
gsung bas gnang ngo //	
de nas rgyal po gos sbyin yang dag par rdzogs	
pa'i sangs rgyas rin chen gtsug tor can cang mi	
gsung bas gnang bar rig nas /	
yang dag par rdzogs pa'i sangs rgyas rin chen gtsug tor can gyi spyan snga nas dong ngo //	
de nas rgyal po gos sbyin gyis /	
de nyid kyi nub mo nas gtsang zhing bsod pa'i bza' ba dang bca' ba dag /	
sta gon byas te /	
nang par sngar langs nas gdan bshams te nor bu'i chu snod bzhag nas /	
yang dag par rdzogs pa'i sangs rgyas rin chen gtsug	
tor can la spyan 'dren gyis dus tshod gsol @103b	
pa; btsun pa / gdugs tshod bshams lags shing mchis na /	
bcom ldan 'das /	
da de'i dus la bab par dgongs su gsol /	
de nas yang dag par rdzogs pa'i sangs rgyas rin chen gtsug tor can snga dro sham thabs mnabs /	
lhung bzed dang chos gos bsnams te /	
dge slong gi tshogs kyis yongs su bskor cing /	
dge slong gi dge 'dun gyis mdun gyis bltas nas	
rgyal po gos sbyin gyi bkad sa ga na ba	
der gshegs te / byon nas dge slong gi dge	
'dun gyi gung la gdan bshams pa nyid la bzhugs	
der gshegs te / so // de nas rgyal po	
gos sbyin gyis yang dag par rdzogs pa'i sangs rgyas	
rin chen gtsug tor can la sogs pa dge slong	
gi dge 'dun bde bar bzhugs par rig nas /	
gtsang zhing bsod pa'i bza' ba dang bca' ba dang /	
rang gi lag nas stob cing tshim par byed de /	
rnam pa du mar gtsang zhing bsod pa'i bza' ba dang bca' ba dag /	
rang gi lag nas bstabs shing tshim par byas so //	
yang dag par rdzogs pa'i sangs rgyas rin chen gtsug	
tor can gyis gsol nas phyag gnyis bcabs te lhung	
bzed gyu bar rig nas zhabs gnyis la gtugs te	
smon lam gdab par brtsams pa /	
btsun pa /	
sbyin pa'i dge ba'i rtsa ba 'dis; bdag 'khor los bsgyur ba'i rgyal por gyur cig ces smras nas /	
de ma thag tu dung yang bus so //	
de nas yang dag par rdzogs pa'i sangs rgyas rin chen gtsug tor can gyis rgyal @104a *//	
po gos sbyin la 'di skad ces bka' stsal to //	
rgyal po chen po khyod /	
skye rgu'i tshe lo brgyad khri thub pa na 'khor	
los bsgyur ba'i rgyal po dung zhes bya bar 'gyur	
ro; ;de nas skad chen po'i sgra dag byung ngo	
// rgyal po nor ldan gyis ca co'i sgra dag thos nas blon po rnams la smras pa /	
shes ldan dag /	
rgyal po gos sbyin gyi /	
yul na ca co'i sgra grags pa de; ci zhig yin /	
de rnams kyis legs par brtags nas smras pa /	
lha /	
yang dag par rdzogs pa'i sangs rgyas rin chen gtsug	
tor can gyis rgyal po gos sbyin 'khor los bsgyur	
ba'i rgyal por lung bstan pas skye bo'i tshogs dga'	
ba dang / mgu ba dang /	
rab tu dga' bas /	
des na /	
ca co'i sgra grags pa lags so //	
de nas rgyal po nor ldan yang dag par rdzogs	
pa'i sangs rgyas rin chen gtsug tor can gang na	
ba der song ste phyin nas /	
yang dag par rdzogs pa'i sangs rgyas rin chen gtsug	
tor can gyi zhabs gnyis la mgo bos phyag byas	
te phyogs gcig tu 'dug go /	
phyogs gcig tu 'dug nas /	
rgyal po nor ldan gyis /	
yang dag par rdzogs pa'i sangs rgyas rin chen gtsug tor can la 'di skad ces gsol to //	
btsun pa; 'khor los bsgyur ba thams cad kyis rkang pa gnyis la gtugs par bgyi ba gang lags /	
rgyal po chen po /	
de bzhin gshegs pa dgra bcom pa yang dag par rdzogs pa'i @104b sangs rgyas yin no //	
de nas rgyal po nor ldan stan las langs te /	
bla gos phrag pa gcig tu gzar nas yang dag	
par rdzogs pa'i sangs rgyas rin chen gtsug tor can	
gang na ba de logs su thal mo sbyar ba	
btud nas 'di skad ces gsol to //	
bcom ldan 'das dge slong gi dge 'dun dang thabs	
cig sang bdag gi sdum par gdugs tshod sbyor zhing	
mchis na / gnang bar mdzad du gsol; yang dag	
par rdzogs pa'i sangs rgyas rin chen gtsug tor can	
gyis rgyal po nor ldan la cang mi gsung bas	
mchis na / gnang ngo // de nas rgyal po	
nor ldan yang dag par rdzogs pa'i sangs rgyas rin	
chen gtsug tor can cang mi gsung bas gnang bar	
mchis na / gnang ngo // rig nas / yang	
dag par rdzogs pa'i sangs rgyas rin chen gtsug tor	
can gyi zhabs gnyis la mgo bos phyag byas te	
mchis na / gnang ngo // rig nas / /	
yang dag par rdzogs pa'i sangs rgyas rin chen gtsug	
tor can gyi spyan snga nas song ngo //	
de nas rgyal po nor ldan gyis /	
de nyid kyi nub mo nas gtsang zhing bsod pa'i bza' ba dang bca' ba dag /	
sta gon byas nas nang par sngar langs te gdan bshams shing nor bu'i chu snod bzhag nas /	
yang dag par rdzogs pa'i sangs rgyas rin chen gtsug	
tor can la spyan 'dren gyis dus tshod gsol pa	
/ btsun pa /	
gdugs tshod bshams lags shing mchis na /	
bcom ldan 'das /	
da de'i dus la bab par dgongs su gsol /	
de nas yang dag par rdzogs pa'i sangs rgyas rin @105a *//	
chen gtsug tor can snga dro sham thabs mnams /	
lhung bzed dang chos gos bsnams te /	
dge slong gi tshogs kyis yongs su bskor cing /	
dge slong gi dge 'dun gyis bltas te rgyal po	
nor ldan gyi bkad sa gang na ba der gshegs	
te byon nas / dge slong gi dge 'dun gyi gung la gdan bshams pa nyid la bzhugs so //	
de nas rgyal po nor ldan gyis yang dag par	
rdzogs pa'i sangs rgyas rin chen gtsug tor can la	
sogs pa dge slong gi dge 'dun bde bar bzhugs	
par rig nas / gtsang zhing bsod pa'i bza' ba dang bca' ba dag /	
rang gi lag nas stob cing tshim par byed de /	
rnam pa du mar gtsang zhing bsod pa'i bza' ba dang bca' ba dag /	
rang gi lag nas bstabs shing tshim par byas so //	
yang dag par rdzogs pa'i sangs rgyas rin po chen	
gtsug tor can gyis gsol nas phyag bcabs te lhung	
bzed gyur bar rig nas zhabs gnyis la gtugs te	
/ 'jig rten 'di dag thams cad la byams pa	
tshad med pa'i yan lag gis rgyas par byas nas	
smon lam gdab par brtsams pa /	
dge ba'i rtsa ba 'dis /	
bdag 'jig rten gyi ston pa /	
de bzhin gshegs pa dgra bcom pa yang dag par	
rdzogs pa'i sangs rgyas su gyur cig ces btab bo	
// yang dag par rdzogs pa'i sangs rgyas rin chen gtsug tor can gyis bka' stsal pa /	
rgyal po chen @105b po khyod /	
skye rgu'i tshe lo brgyad khri thub pa na de	
bzhin gshegs pa dgra bcom pa yang dag par rdzogs	
pa'i sangs rgyas byams pa zhes bya bar 'gyur ro	
// dge slong dag /	
de ltar na /	
smon lam gyi dbang gis dkon mchog gnyis gcig car 'jig rten du 'byung bar 'gyur ro //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
grong spyil bu can zhes bya ba gang na bar 'dong ngo //	
btsun pa /	
bka' bzhin 'tshal /	
zhes tshe dang ldan pa kun dga' bos bcom ldan 'das kyi ltar mnyan nas /	
de nas bcom ldan 'das yul spong byed ces bya ba nas ljongs rgyu zhing gshegs pa dang /	
grong spyil bu can du byon te grong spyil bu	
can gyi grong gi byang phyogs kyi shim sha pa'i	
tshal na bzhugs so //	
de nas bcom ldan 'das kyis dge slong rnams la bka' stsal pa /	
dge slong dag /	
'di dag ni /	
tshul khrims yin no //	
'di ni /	
ting nge 'dzin yin no //	
'di ni /	
shes rab yin no //	
dge slong dag /	
tshul khrims goms par byas na /	
ting nge 'dzin yun ring du gnas par 'gyur ro //	
ting nge 'dzin goms par byas na /	
shes rab yun ring du gnas par 'gyur ro //	
shes rab goms par byas na /	
'di lta ste /	
'dod chags dang /	
zhe sdang dang /	
gti mug dag las sems yang dag pa kho nar rnam par grol bar 'gyur ro //	
de ltar sems yang dag pa kho nar rnam par grol ba'i 'phags pa'i nyan thos @106a *//	
kyis ni /	
bdag gi zag pa ni /	
zad do //	
tshangs par spyod pa ni /	
bsten to //	
bya ba ni /	
byas so //	
'di las srid pa gzhan mi shes so //	
zhes yang dag pa kho nar shes par 'gyur ro //	
bcom ldan 'das kyis de skad ces bka' stsal nas /	
dge slong de dag yi rang ste /	
bcom ldan 'das kyis gsungs pa la mngon par bstod do //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
sgra can gang na ba der 'dod ngo //	
btsun pa /	
bka' bzhin 'tshal /	
zhes tshe dang ldan pa kun dga' bos bcom ldan 'das kyi ltar mnyan to //	
de nas bcom ldan 'das spong byed nas ljongs rgyu zhing gshegs pa dang sgra can du byon nas /	
sgra can gyi drang srong sgra sgrog gi gnas na bzhugs so //	
de'i tshe sgra can gyi skye bo'i tshogs la mi ngas byung nas /	
de'i tshe dge bsnyen brtan pa yang shi /	
nye ba dang /	
lhag par brtson pa dang /	
brtson pa'i khyu mchog dang /	
mdzes pa dang /	
nye mdzes dang /	
yid 'ong dang /	
nye bar yid 'ong dang /	
bzang po dang /	
shin tu bzang dang /	
grags pa dang /	
grags byin dang /	
dge bsnyen grags mchog kyang shi'o //	
de nas dge slong rab tu mang po snga dro sham thabs bgos /	
lhung bzed dang chos gos thogs te /	
sgra can du bsod snyoms kyi phyir zhugs so //	
dge slong rab tu mang po sgra can du bsod	
snyoms kyi phyir rgyu bas sgra can @106b gyi skye	
bo'i tshogs la mi ngas byung ste /	
de'i tshe dge bsnyen brtan pa yang shi /	
nye ba dang /	
lhag par brtson dang /	
brtson pa'i khyu mchog dang /	
mdzes pa dang /	
nye mdzes dang /	
yid 'ong dang nye bar yid 'ong dang /	
bzang po dang /	
shin tu bzang dang /	
grags pa dang /	
grags sbyin dang /	
dge bsnyen grags mchog kyang shi'o //	
zhes thos so //	
thos nas kyang sgra can du bsod snyoms la rgyus te /	
zas kyi bya ba byas nas zas phyi ma'i bsod snyoms spangs shing /	
lhung bzed dang chos gos 'khos su phab nas rkang pa gnyis bkrus te /	
bcom ldan 'das gang na ba der dong nas lhags pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
dge slong rab tu mang pos bcom ldan 'das la 'di skad ces gsol to //	
btsun pa bcom ldan 'das /	
bdag cag dge slong rab tu mang pos 'dir snga dro sham thabs 'tshal /	
lhung bzed dang chos gos thogs nas sgra can du bsod snyoms kyi phyir zhugs te /	
btsun pa /	
bdag cag dge slong rab tu mang po sgra can du bsod snyoms kyi phyir rgyu ba na /	
sgra can 'dir skye bo'i tshogs la mi ngas byung nas /	
de'i tshe dge bsnyen brtan pa yang gum /	
nye ba dang /	
lhag par brtson dang /	
brtson pa'i khyu mchog dang /	
mdzes pa dang /	
nye mdzes dang /	
yid 'ong dang /	
nye bar yid 'ong dang /	
bzang po dang /	
shin @107a *//	
tu bzang ba dang /	
grags pa dang /	
grags sbyin dang /	
dge bsnyen grags mchog kyang gum mo //	
zhes thos lags na /	
btsun pa /	
de rnams kyi 'gro ba ni /	
gang; skye ba ni /	
gang /	
mngon du 'gro ba ni /	
gang lags /	
bcom ldan 'das kyis bka' stsal pa /	
dge bsnyen brtan pa ni /	
tha ma'i cha dang mthun pa'i kun tu sbyor ba lnga rnams spangs pas rdzus te skyes te //	
der yongs su mya ngan las 'da' zhing /	
'jig rten 'dir yang phyir mi ldog pa'i chos can gyi phyir mi 'ong bar 'gyur ro //	
nye ba dang /	
lhag par brtson dang /	
brtson pa'i khyu mchog dang /	
mdzes pa dang /	
nye mdzes dang /	
yid 'ong dang /	
nye bar yid 'ong dang /	
bzang po dang /	
shin tu bzang dang /	
grags pa dang /	
grags sbyin dang /	
dge bsnyen grags mchog kyang tha ma'i cha dang mthun	
pa'i kun tu sbyor ba lnga spangs pas rdzus te	
skyes te / der yongs su mya ngan las 'da' zhing /	
'jig rten 'dir yang phyir mi 'ong ba'i chos can gyi phyir mi 'ong bar 'gyur ro //	
dge slong dag /	
sgra can 'di nyid du dge bsnyen nyis brgya lnga	
bcu lhag cig shi ba de dag kyang tha ma'i	
cha dang mthun pa'i kun tu sbyor ba lnga rnams	
spangs pas rdzus te skyes te; der yongs su mya	
ngan las 'da' zhing /	
'jig rten 'dir yang phyir mi 'ong ba'i chos can gyi phyir mi 'ong bar 'gyur ro //	
dge slong dag /	
sgra can 'di nyid du dge bsnyen sum @107b brgya shi ba de dag ni /	
kun tu sbyor ba gsum yang spangs la /	
'dod chags dang /	
zhe sdang dang /	
gti mug dag kyang bsrabs pa'i phyir lan cig phyir 'ong ba yin te /	
'jig rten 'dir lan cig phyir 'ongs nas sdug bsngal mthar byed par 'gyur ro //	
dge slong dag /	
grong khyer sgra can 'di nyid du dge bsnyen lnga brgya lhag cig shi ba de dag ni /	
kun tu sbyor ba gsum spangs pas rgyun du zhugs pa /	
rnam par mi ltung ba'i chos can /	
rdzogs pa'i byang chub la nges par gzhol ba /	
re ltar thogs na srid pa lan bdun pa yin te /	
lha dang /	
mi rnams kyi nang du lan bdun du nying mtshams	
sbyar zhing 'khor nas sdug bsngal mthar byed par 'gyur	
ro // dge slong dag /	
khyed dus las 'das shing shi bar gyur pa rnams	
de bzhin gshegs pa la zhu bar byed pa ni	
/ de bzhin gshegs pa la mtho 'tsham pa yin te /	
des na /	
de bzhin gshegs pa bde bar mi 'gyur ro //	
'on kyang skye ba yod na 'chi ba'i dus byed pa yin te /	
ngo mtshar ci zhig yod /	
de bzhin gshegs pa rnams byung yang rung /	
ma byung yang rung /	
chos rnams kyi chos nyid dang /	
chos gnas pa nyid dang /	
chos kyi dbyings 'di ni /	
gnas pa ste /	
de de bzhin gshegs pa nyid kyis mngon par mkhyen pas mngon par byang chub nas gsungs te /	
'dogs par mdzad /	
rab tu 'jog par mdzad /	
rnam par 'byed par mdzad /	
rnam par 'grel bar mdzad /	
gsal bar mdzad /	
'chad par mdzad /	
yang @108a *//	
dag par rab tu 'chad par mdzad pa yin te /	
'di lta ste /	
'di yod pas 'di 'byung /	
'di skyes pas 'di skye bar 'gyur te /	
'di lta ste /	
ma rig pa'i rkyen gyis 'du byed rnams /	
'du byed kyi rkyen gyis rnam par shes pa /	
rnam par shes pa'i rkyen gyis ming dang gzugs /	
ming dang gzugs kyi rkyen gyis skye mched drug /	
skye mched drug gi rkyen gyis reg pa /	
reg pa'i rkyen gyis tshor ba /	
tshor ba'i rkyen gyis sred pa /	
sred pa'i rkyen gyis len pa /	
len pa'i rkyen gyis srid pa /	
srid pa'i rkyen gyis skye ba /	
skye ba'i rkyen gyis rga shi dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams rab tu 'byung bar 'gyur te /	
de ltar na /	
sdug bsngal gyi phung po chen po 'ba' zhig po 'di 'byung bar 'gyur ro //	
'di lta ste /	
'di med na 'di mi 'byung la /	
'di 'gag na 'di 'gag par 'gyur te /	
'di lta ste /	
ma rig pa 'gag pas 'du byed 'gag /	
'du byed 'gag pas rnam par shes pa 'gag /	
rnam par shes pa 'gag pas ming dang gzugs 'gag /	
ming dang gzugs 'gag pas skye mched drug 'gag /	
skye mched drug 'gag pas reg pa 'gag /	
reg pa 'gag pas tshor ba 'gag /	
tshor ba 'gag pas sred pa 'gag /	
sred pa 'gag pas len pa 'gag /	
len pa 'gag pas srid pa 'gag /	
srid pa 'gag @108b pas skye ba 'gag /	
skye ba 'gag pas rga shi dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams 'gag par 'gyur te /	
de ltar na /	
sdug bsngal gyi phung po chen po 'ba' zhig po 'di 'gag par 'gyur ro //	
dge slong dag /	
'on kyang khyed la chos kyi me long gi chos kyi rnam grangs bshad kyi /	
de legs par rab tu nyon la yid la zungs shig dang bshad do //	
chos kyi me long gi chos kyi rnam grangs gang zhe na /	
sangs rgyas dang /	
chos dang /	
dge 'dun la shes nas dad pa ni /	
chos kyi me long gi chos kyi rnam grangs yin no; ;'phags pa dgyes pa'i tshul khrims ni /	
chos kyi me long gi chos kyi rnam grangs yin te /	
ngas khyed la chos kyi me long gi chos kyi rnam grangs bshad do //	
zhes gang gsungs pa bshad pa ni /	
de yin no //	
aa mra skyong mas /	
bcom ldan 'das spong byed nas ljongs rgyu zhing gshegs	
pa na sgra can du byon nas sgra can gyi	
drang srong sgra sgrog gi gnas na bzhugs so //	
zhes thos so //	
thos nas kyang aa mra skyong ma de la /	
ne tso bzhin rgyas zhes bya ba mi skad shes pa zhig yod de /	
ne tso bzhin rgyas la 'di skad ces smras so //	
bzhin rgyas tshur shog /	
khyod bcom ldan 'das gang na ba der song la phyin nas /	
kho mo'i tshig gis bcom ldan 'das kyi zhabs gnyis la mgo bos phyag byos la /	
gnod pa chung ngam /	
nyam nga ba nyung ngam /	
bskyod pa yang ngam /	
'tsho'am /	
@109a *// gnod pa ma mchis sam /	
stobs dang /	
bde ba la reg par spyod dam zhes snyun gsol la 'di skad ces /	
aa mra skyong ma'i mchid nas /	
btsun pa /	
bcom ldan 'das nam yangs pa can du gshegs pa de'i tshe thugs brtse bar dgongs te /	
thog mar bdag gi aa mra'i tshal du gshegs par gsol zhes kyang gsol cig /	
de nas ne tso bzhin rgyas kyis aa mra skyong ma'i ltar mnyan nas /	
bcom ldan 'das gang na ba der song ba de /	
yangs pa can gyi li tsa byi'i khye'u dag gis mthong nas /	
de dag gis smras pa /	
shes ldan dag /	
ne tso 'gro ba 'di ni /	
smad 'tshong ma'i yin no //	
zhes de dag gis de la mda' 'phangs par brtsams pa na /	
de yang de dag gi steng du babs so //	
de nas ne tso des tshigs su bcad de smras pa /	
yul 'khor gzhan dang 'gyed par yang //	
pho nya mi gsod ces grags na /	
bdag lta rgyal ba'i pho nya bas /	
lus can kun gyis ga la gsod //	
de rnams kyis kyang tshigs su bcad de smras pa /	
khyod kyi tshig gis mda' 'phangs pa'ang //	
ldog na bdag cag smos ci dgos //	
khyod ni rdzu 'phrul ches bskyabs pas //	
'jigs pa med par 'gro bar gyis //	
de nas ne tso bzhin rgyas /	
bcom ldan 'das gang na ba der song ste phyin nas /	
bcom ldan 'das kyi zhabs gnyis la mgo bos phyag byas te /	
bcom ldan 'das la 'di skad ces gsol to //	
btsun pa /	
@109b bcom ldan 'das kyi zhabs gnyis la aa mra skyong ma mgo bos phyag 'tshal nas /	
gnod pa chung ngam /	
nyam nga pa nyung ngam /	
bskyod pa yang ngam /	
'tsho'am /	
gnod pa ma mchis sam /	
stobs dang /	
bde ba la reg par gnas zhes snyun gsol lags so //	
bzhin rgyas /	
khyod dang aa mra skyong ma bde bar gyur cig /	
btsun pa /	
aa mra skyong ma'i mchid nas /	
bcom ldan 'das nam yangs pa can du gshegs pa de'i tshe thugs brtse ba nye bar bzung ste /	
thog mar bdag gi aa mra'i tshal du gshegs su gsol //	
zhes de skad mchi lags so //	
bcom ldan 'das kyis /	
ne tso bzhin rgyas la cang mi gsung bas gnang ngo //	
de nas ne tso bzhin rgyas kyis bcom ldan 'das cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag	
byas te bcom ldan 'das kyi spyan snga nas song	
ngo // de bcom ldan 'das la dad pa bskyed	
nas song ba las ring po ma lon pa kho	
nar 'ol bas srog dang phral te dus byas nas	
ngo // / rgyal chen bzhi'i ris kyi lha rnams su skyes so //	
chos nyid kyis /	
skyes nas ring por ma lon pa'i lha'i bu'am lha'i bu mo ni /	
sems gsum skye bar 'gyur te /	
gang nas shi 'phos pa dang /	
gang du skyes pa dang /	
las gang gis yin pa'o //	
des bltas nas /	
dud 'gro las shi 'phos pa dang /	
rgyal chen bzhi'i ris kyi lha rnams su skyes pa dang /	
bcom ldan 'das la sems mngon par dad pas so //	
@110a *// de nas sngon ne tso byed pa'i lha'i bu 'di snyam du sems te /	
bdag zhag lon nas bcom ldan 'das la blta ba'i phyir 'gro ba ni /	
bdag rigs pa ma yin gyi /	
ci nas kyang bdag zhag ma lon pa kho nar bcom ldan 'das blta ba'i phyir 'gro'o //	
snyam nas /	
de nas sngon ne tso byed pa'i lha'i bu rna	
cha gdub kor dri ma med pa g-yo ba thogs	
shing / se mo do dang /	
do shal gyis lus brgyan nas de nyid kyi nub mo lha rnams kyi me tog autpa la dang /	
padma dang /	
ku mu da dang /	
padma dkar po dang /	
man d'a ra ba'i me tog gis thu ba bkang	
nas; shin tu 'phags shing mngon par 'phags pa'i kha	
dog gis / de'i nub mo bcom ldan 'das gang na ba der song ste phyin nas /	
bcom ldan 'das la me tog gis gtor te /	
bcom ldan 'das kyis spyan sngar 'dug go //	
de'i tshe sngon ne tso byed pa'i lha'i bu'i kha	
dog gi mthus snang ba rgya chen pos sgra sgrog	
gi 'dug gnas thams cad gsal bar gyur to ////	
'dul ba gzhi /	
bam po nyi shu rtsa brgyad pa /	
de nas bcom ldan 'das kyis sngon ne tso byed pa'i lha'i bu'i bsam pa dang /	
bag la nyal dang /	
khams dang /	
rang bzhin mkhyen nas /	
de dang mthun pa'i 'phags pa'i bden pa bzhi so	
sor rtogs par 'gyur ba'i chos bshad pa mdzad de	
/ de thos pas /	
ne tso byed pa'i lha'i bus 'jig tshogs la lta	
ba'i ri'i rtse mo nyi shu mtho @110b ba ye	
shes kyi rdo rjes bcom nas /	
rgyun du zhugs pa'i 'bras bu mngon sum du byas	
te bden pa mthong nas lan gsum du ched du	
brjod pa ched du brjod pa /	
btsun pa /	
'di lta bu ni /	
bdag la mas ma bgyis te /	
phas ma lags /	
sdug pas ma lags /	
rang gi skye bo dang //	
gnyen gyi tshogs kyis ma lags /	
rgyal pos ma lags /	
lha rnams kyis ma lags /	
snga ma 'das pa rnams kyis ma lags /	
dge sbyong dang /	
bram ze rnams kyis ma lags pa gang lags pa /	
bcom ldan 'das kyis bdag la mdzad de /	
sems can dmyal ba dang /	
dud 'gro dang /	
yi dvags rnams nas ni /	
rkang pa drangs /	
lha dang mi rnams la ni /	
rab tu bzhag /	
'khor ba las ni /	
ring du mdzad /	
khrag dang mchi ma'i rgya mtsho ni /	
bskams /	
rus pa'i ri bo las ni /	
bsgral /	
ngan song gi sgo rnams ni /	
bkum /	
mtho ris dang thar pa'i sgo rnams ni /	
phye /	
thog ma med pa'i dus nas bsags pa'i 'jig tshogs	
la lta ba'i ri'i rtse mo nyi shu mtho ba	
ye shes kyi rdo rjes bcom nas rgyun du zhugs	
pa'i 'bras bu mngon sum du bgyis lags te /	
btsun pa /	
bdag ni /	
'phags so //	
mngon par 'phags so //	
bdag /	
bcom ldan 'das dang /	
chos dang /	
dge slong gi dge 'dun la skyabs su mchi lags kyi /	
bdag /	
dge bsnyen du gzung du gsol //	
deng slan chad ji srid 'tsho'i bar du srog dang	
yang bsdos te skyabs su mchi bar mngon par dad	
lags so // de nas sngon ne tso byed pa'i lha'i @111a *//	
bu bcom ldan 'das kyis gsungs pa la mngon par dga' zhing rjes su yi rang nas /	
tshong pa zong rnyed pa lta bu dang /	
zhing pa lo tog legs pa lta bu dang /	
dpa' bo g-yul ngor rgyal ba lta bu dang /	
nad pa nad thams cad las yongs su thar pa bzhin du /	
'byor ba gang gis bcom ldan 'das kyi spyan sngar	
'ongs pa'i 'byor pa de nyid dang rang gi gnas	
su song ngo // de nas bcom ldan 'das kyis	
tshe dang ldan pa kun dga' bo la bka' stsal	
su song ngo // pa / kun dga' bo /	
yangs pa can gang na ba der 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyis ltar mnyan nas /	
de nas bcom ldan 'das spong byed nas ljongs rgyu zhing gshegs pa na /	
yangs pa can du byon nas yangs pa can gyi aa mra'i tshal na bzhugs so //	
aa mra skyong mas bcom ldan 'das spong byed nas	
ljongs rgyu zhing gshegs pa na yangs pa can du	
byon nas yangs pa can gyi bdag gi aa mra'i	
tshal kho na na bzhugs so //	
zhes thos so //	
thos nas kyang rgyan thams cad kyis brgyan nas bud	
med kyi 'khor gyis yongs su bskor te bzhon pa	
bzang po la zhon nas yangs pa can nas byung	
ste / bcom ldan 'das la blta ba dang bsnyen	
bkur bya ba'i phyir bcom ldan 'das kyi spyan sngar	
ste / song ste / des ji tsam bzhon pa'i sa'i bar du bzhon pas song nas /	
bzhon pa las babs te rkang pa kho nas kun dga' ra bar zhugs so //	
de'i tshe bcom ldan @111b 'das dge slong gi 'khor	
brgya phrag du ma'i gung la chos 'chad cing bzhugs	
pa na / bcom ldan 'das kyis aa mra skyong ma rgyang ring po kho na nas gzigs so //	
gzigs nas kyang /	
yang dge slong rnams la bka' stsal pa /	
aa mra skyong ma pha bi 'ong gi /	
brtson 'grus dang /	
shes bzhin dang /	
dran pa dang ldan pas gnas par gyis shig /	
ngas rjes su bstan pa ni /	
'di yin no //	
ji ltar na /	
dge slong brtson 'grus la gnas pa yin zhe na /	
'di la /	
dge slong gis sdig pa mi dge ba'i chos skyes pa rnams spang ba'i phyir 'dun pa skyed do //	
'bad do //	
brtson 'grus rtsom mo //	
sems rab tu 'dzin to; ;rab tu 'jog go //	
sdig pa mi dge ba'i chos ma skyes pa rnams mi bskyed pa'i phyir 'dun pa skyed do //	
'bad do //	
brtson 'grus rtsom mo //	
sems rab tu 'dzin to //	
rab tu 'jog go //	
dge ba'i chos ma skyes pa rnams bskyed pa'i phyir 'dun pa skyed do //	
'bad do //	
brtson 'grus rtsom mo //	
sems rab tu 'dzin to //	
rab tu 'jog go //	
dge ba'i chos skyes pa rnams gnas pa dang /	
nyams par mi 'gyur ba dang /	
goms pa yongs su rdzogs par bya ba dang /	
phyir zhing 'byung bar bya ba dang /	
ye shes rgya chen po mngon sum du bya ba'i phyir 'dun pa skyed do //	
'bad do //	
brtson 'grus rtsom mo //	
sems rab tu 'dzin cing rab tu 'jog pa ste /	
de ltar na /	
dge slong brtson 'grus can yin no //	
ji ltar na /	
dge slong shes bzhin can yin zhe na /	
'di la /	
dge slong gis 'gro ba dang ldog pa la shes bzhin @112a *//	
gyis gnas shing lta ba dang /	
rnam par lta ba dang /	
bskum pa dang /	
brkyang pa dang /	
snam sbyar dang /	
chos gos dang /	
lhung bzed thogs pa dang /	
'gro ba dang /	
'greng ba dang /	
'dug pa dang /	
nyal ba dang /	
gnyid ma log pa dang /	
smra ba dang /	
mi smra ba dang /	
gnyid kyis snyoms pas dub pa rnams la shes bzhin gyis gnas pa ste /	
de ltar na /	
dge slong shes bzhin can yin no //	
ji ltar na /	
dge slong dran pa dang ldan pa yin zhe na /	
'di la /	
dge slong nang gi lus la lus kyi rjes su lta zhing brtson 'grus dang /	
shes bzhin dang /	
dran pa dang ldan pas 'jig rten la gnod sems dang yid mi bde ba spangs nas gnas so //	
phyi'i lus dang /	
nang dang phyi'i lus dang /	
nang gi tshor ba rnams dang /	
phyi'i tshor ba rnams dang /	
nang dang phyi'i tshor ba rnams dang /	
nang gi sems dang /	
phyi'i sems dang /	
nang dang phyi'i sems dang /	
nang gi chos rnams dang /	
phyi'i chos rnams dang /	
nang dang phyi'i chos rnams la chos kyi rjes su lta zhing brtson 'grus dang /	
shes bzhin dang /	
dran pa dang ldan pas 'jig rten la gnod sems	
dang yi mi bde ba spangs nas gnas pa ste	
/ de ltar na /	
dge slong dran pa dang ldan pa yin no //	
dge slong dag /	
ngas aa mra skyong ma pha bi 'ong gi /	
brtson 'grus dang /	
shes bzhin dang /	
dran pa dang ldan par gnas par gyis shig /	
ngas rjes su bstan pa ni /	
'di yin no //	
zhes @112b ngas gang gsungs pa bshad pa ni /	
de yin no //	
de nas aa mra skyong ma bcom ldan 'das gang	
na ba der song ste phyin nas bcom ldan 'das	
kyi zhabs gnyis la mgo bos phyag byas te phyogs	
gcig tu 'dug go /	
phyogs gcig tu 'dug nas /	
bcom ldan 'das kyis aa mra skyong ma la chos	
dang ldan pa'i gtam gyis yang dag par ston par	
mdzad / yang dag par 'dzin tu 'jug par mdzad; yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin tu bcug /	
yang dag par gzengs bstod par mdzad /	
yang dag par rab tu dga' bar mdzad nas cang mi gsung ngo //	
de nas aa mra skyong ma stan las langs te bla gos phrag pa gcig tu gzar nas /	
bcom ldan 'das 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol //	
bcom ldan 'das kyis aa mra skyong ma la cang mi gsung bas gnang ngo //	
de nas aa mra skyong mas bcom ldan 'das cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag	
byas te bcom ldan 'das kyi spyan snga nas song	
ngo // yangs pa can gyi li tsa byi rnams kyis /	
bcom @113a *//	
ldan 'das spong byed nas ljongs rgyu zhing gshegs pa dang /	
yangs pa can du byon te yangs pa can gyi aa mra skyong ma'i tshal na bzhugs so //	
zhes thos so //	
thos nas kyang so so nas shing rta dang rta rnams la zhon te /	
kha cig ni /	
rta sngon po dang /	
shing rta sngon po dang /	
srab skyogs dang /	
lcag sngon po dang /	
thor tshugs dang /	
gdugs dang /	
ral gri shubs sngon po dang /	
rnga yab nor bu'i yu ba can dang /	
gos dang /	
rgyan dang /	
byug pa sngon po dang /	
'khor sngon po /	
kha cig ni /	
rta ser po dang /	
shing rta ser po dang /	
srab skyogs dang /	
lcag ser po dang /	
thor tshugs dang /	
gdugs dang /	
ral gri shubs ser po dang /	
rnga yab nor bu'i yu ba can dang /	
gos dang /	
rgyan dang /	
byug pa ser po dang /	
'khor ser po /	
kha cig ni; rta dmar po dang /	
shing rta dmar po dang /	
srab skyogs dang /	
lcag dmar po dang /	
thor tshugs dang /	
gdugs dang /	
ral gri shubs dmar po dang /	
rnga yab nor bu'i yu ba can dang /	
gos dang /	
rgyan dang /	
byug pa dmar po dang /	
'khor dmar po /	
kha cig ni /	
rta dkar po dang /	
shing rta dkar po dang /	
srab skyogs dang /	
lcag dkar po dang /	
thor tshugs dang /	
gdugs dang /	
ral gri shubs dkar po dang /	
rnga yab nor bu'i yu ba can dang /	
gos dang /	
rgyan dang /	
byug pa dkar po dang /	
'khor dkar por chas te /	
skad mthon po dang /	
skad chen por slar @113b khyed; slar khyed ces zer zhing yangs pa can nas byung ste /	
bcom ldan 'das la blta ba dang bsnyen bkur bya	
ba'i phyir bcom ldan 'das kyi spyan sngar dong ngo	
// bcom ldan 'das kyis yangs pa can gyi li	
tsa byi rnams rgyang ring po kho na nas 'ong	
// ba gzigs so // gzigs nas kyang dge slong rnams la bka' stsal pa /	
dge slong dag /	
khyed cag las /	
sus sum cu rtsa gsum pa'i lha rnams skyed mos	
tshal gyi gnas su 'gro ba ma mthong ba de	
yangs pa can gyi li tsa byi rnams la ltos	
shig / de ci'i phyir zhe na /	
dge slong dag /	
sum cu rtsa gsum pa'i lha rnams kyang ji ltar	
da ltar gyi yangs pa can gyi li tsa byi	
dag bzhin du rdzu 'phrul 'di dang /	
'byor pa 'di dang /	
cha lugs 'dis skyed mos tshal gyi gnas su 'gro'o //	
ji tsam bzhon pa'i sa'i bar du bzhon pas song nas /	
bzhon pa las babs te rkang pa kho nas kun dga' ra bar zhugs so //	
de nas yangs pa can gyi li tsa byi rnams	
bcom ldan 'das ga la ba der song ste lhags	
nas / bcom ldan 'das kyi zhabs gnyis la mgo bos phyag byas te /	
phyogs gcig tu 'khod do //	
phyogs gcig tu 'khod nas /	
bcom ldan 'das kyis yangs pa can gyi li tsa	
byi rnams la chos dang ldan pa'i gtam gyis yang	
dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis @114a *//	
yang dag par bstan /	
yang dag par 'dzin tu bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de'i tshe bram ze'i khye'u ser skya'i bu 'khor 'dus pa de nyid du 'dug par gyur to //	
de nas bram ze'i khye'u ser skya'i bu stan las	
langs te bla gos phrag pa gcig tu gzar nas	
bcom ldan 'das gang na ba de logs su thal	
mo sbyar ba btud de /	
bcom ldan 'das la 'di skad ces gsol to //	
bcom ldan 'das /	
bdag ni /	
spobs lags so //	
bde bar gshegs pa /	
bdag ni /	
spobs lags so; ;bcom ldan 'das kyis /	
ser skya'i bu /	
khyod spobs par gyis shig /	
ces bka' stsal pa dang /	
de nas bram ze'i khye'u ser skya'i bus de'i tshe tshigs su bcad de gsol pa /	
aangga'i rgyal po nor bu'i go 'chang ba //	
ma ga'i rgyal pos rnyed pa rab rnyed de //	
de yi yul du byung ba'i sangs rgyas ni //	
grags pa'i sgra dag gangs kyi ri bo bzhin //	
ji ltar padma bzang po legs 'khrungs pa //	
dgongs ka kha bye dri zhim ldan pa bzhin //	
bar snang la ni nyi ma lhag ge bar //	
snang ba lta bur nyi ma'i rgyud la ltos //	
de bzhin gshegs pa rnams kyi shes rab stobs //	
ji ltar mtshan mo me 'bar lta bu ltos //	
de ni mig byed snang bar byed pa ste /	
lhags pa rnams kyi the tshom rnam par 'dul //	
le tsa byi lnga brgyas bram ze'i khye'u ser skya'i	
bu legs par smras @114b so; ;bram ze'i khye'u ser	
skya'i bu legs par smras so //	
zhes bla gos lnga brgya legs par smras pa'i phyir byin no //	
de nas yangs pa can gyi li tsa byi rnams stan las langs te /	
bla gos phrag pa gcig tu gzar nas bcom ldan	
'das gang na ba de logs su thal mo sbyar	
ba btud de / bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol /	
gnas 'jog dag /	
nga sngar aa mra skyong mas spyan drangs so //	
btsun pa /	
aa mra skyong ma dman pa /	
shes rab dman pa des /	
bdag cag bslus lags te /	
des na /	
bdag cag gis bcom ldan 'das thog ma nyid du	
blta ba dang bsnyen bkur bgyid cing mchi ba'i rngo	
ma thogs mod kyi /	
da dung yang bdag cag bcom ldan 'das dang dge slong gi dag 'dun la bsnyen bkur 'tshal lo //	
bcom ldan 'das kyis de dag la gnas 'jog /	
de ni /	
legs par smras so //	
zhes bka' stsal to //	
de nas yangs pa can gyi li tsa byi rnams	
bcom ldan 'das kyis gsungs pa la mngon par dga'	
ste rjes su yi rang nas /	
bcom ldan 'das kyis zhabs gnyis la mgo bos phyag	
byas te bcom ldan 'das kyis spyan snga nas dong	
ngo // bram ze'i khye'u ser skya'i bu ni /	
de nyid du 'dug go /	
de nas bram ze'i khye'u ser skya'i bus yangs pa can gyi li tsa byi rnams dong nas @115a *//	
ring po ma lon par shes nas stan las langs nas bla gos phrag pa gcig tu gzar nas /	
bcom ldan 'das gang na bde logs su thal mo sbyar ba btud de /	
bcom ldan 'das la 'di skad ces gsol to //	
btsun pa /	
'dir bdag la li tsa byi lnga brgyas bla gos	
lnga brgya legs par smras pa'i phyir stsal ba 'di	
dag / bcom ldan 'das kyis thugs brtse ba nye bar bzung ste bzhes su gsol /	
bcom ldan 'das kyis bram ze'i khye'u ser skya'i bu la thugs brtse ba nye bar bzung ste /	
bla gos lnga brgya bzhes so //	
de nas bcom ldan 'das kyis bram ze'i khye'u ser skya'i bu la bka' stsal pa /	
de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na /	
ngo mtshar rmad du byung ba'i chos rnam pa lnga /	
'jig rten du 'byung bar 'gyur te /	
lnga gang zhe na /	
ser skya'i bu /	
'di la /	
ston pa de bzhin gshegs pa dgra bcom pa la	
yang dag par rdzogs pa'i sangs rgyas rig pa dang	
zhabs su ldan pa /	
bde bar gshegs pa /	
'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa /	
sangs rgyas bcom ldan 'das 'jig rten du 'byung zhing /	
de chos thog mar dge ba /	
bar du dge ba /	
tha mar dge ba /	
don bzang po /	
tshig 'bru bzang po /	
ma 'dres pa /	
yongs su rdzogs pa /	
yongs su dag pa /	
yongs su @115b byang ba /	
tshangs par spyod pa ston par 'gyur te /	
ser skya'i bu /	
'di ni /	
de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na /	
ngo mtshar rmad du byung ba'i chos 'jig rten du 'byung ba dang po yin no //	
gang dag chos de zhes dang bcas pas nyan cing bla mar byed /	
dam par byed /	
yid la byed cing sems rtse gcig tu rna ba	
blags nas sems thams cad bsdus nas nyan par byed	
pa 'di ni / ser skya'i bu /	
de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na /	
ngo mtshar rmad du byung ba'i chos 'jig rten du 'byung ba gnyis pa yin no //	
chos de gang dag gis thos nas de lta de ltar sgrub par byed pa 'di ni /	
ser skya'i bu /	
de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na /	
ngo mtshar rmad du byung ba'i chos 'jig rten du 'byung ba gsum pa yin no //	
chos de gang dag gis thos nas dga' ba dang /	
mgu ba dang /	
nges par 'byung ba dang ldan pa'i dge ba rgya chen po 'thob pa 'di ni /	
ser skya'i bu /	
de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na /	
ngo mtshar rmad du byung ba'i chos 'jig rten du 'byung ba bzhi pa yin no //	
chos de gang gis thos nas don zab mo'i gzhi	
shes rab kyis so sor rtog par byed pa 'di	
ni / ser skya'i bu /	
de bzhin gshegs pa dgra @116a *//	
bcom pa yang dag par rdzogs pa'i sangs rgyas 'jig rten du byung na /	
ngo mtshar rmad du byung ba'i chos 'jig rten du 'byung ba lnga pa yin no //	
ser skya'i bu /	
skyes bu dam pa dag ni /	
byas pa gzo ba dang /	
byas pa tshor ba can yin no //	
de dag cung zad tsam byas na yang chud gzon par mi byed na /	
mang po lta smos kyang ci dgos /	
de lta bas na /	
ser skya'i bu /	
khyod kyis 'di ltar byas pa gzo ba dang /	
byas pa tshor ba can du bslab par bya ste /	
cung zad tsam byas na yang chud mi gzon na /	
mang po lta smos kyang ci dgos te /	
ser skya'i bu /	
khyod kyis de lta bur bslab par bya'o //	
de nas bram ze'i khye'u ser skya'i bu /	
bcom ldan 'das kyis gsungs pa la mngon par dga' ste /	
yi rang nas bcom ldan 'das kyi zhabs gnyis la	
mgo bos phyag 'tshal te bcom ldan 'das kyi spyan	
snga nas song ngo //	
de nas aa mra skyong mas de nyid kyi mtshan	
mo nas gtsang zhing bsod pa'i bza' ba dang bca'	
ba dag / sta gon byas te /	
nang par sngar langs nas gdan bshams te nor bu'i chu snod dag bzhag nas /	
bcom ldan 'das la spyan 'dren gyis dus tshod gsol ba /	
btsun pa /	
gdugs tshod bshams lags na /	
bcom ldan 'das /	
da de'i dus la bab par dgongs su gsol /	
de nas bcom ldan 'das snga dro sham thabs man pas /	
lhung bzed dang na bza' chos gos dag bsnams te /	
dge slong gi tshogs kyis yongs su bskor @116b cing	
dge slong gi dge 'dun gyis mdun gyis bltas nas	
/ aa mra skyong ma'i bkad sa gang na ba der gshegs te byon nas /	
dge slong gi dge 'dun gyi gung la gdan bshams pa nyid la bzhugs so //	
de nas aa mra skyong mas sangs rgyas la sogs	
pa dge slong gi dge 'dun bde bar bzhugs par	
rig nas / gtsang zhing bsod pa'i bza' ba dang bca' ba dag /	
rang gi lag nas stob cing tshim par byed de /	
rnam grangs du mar gtsang zhing bsod pa'i bza' ba dang bca' ba dag /	
rang gis lag nas bstabs shing tshim par byas so //	
bcom ldan 'das kyis gsol zin nas phyag bcabs te	
lhung bzed gyu bar rig nas stan dma' ba zhig	
blangs nas / bcom ldan 'das kyi spyan sngar chos mnyan pa'i phyir 'dug go /	
de nas bcom ldan 'das kyis aa mra skyong mas	
sbyin pa phul ba de la rjes su yi rang	
bas rjes su yi rang par mdzad de /	
sbyin la dga' 'gyur skye bo sten byed na //	
snyan pa thob cing de yi grags pa 'phel //	
ser sna med cing tshogs par 'gro ba dang //	
zhum par mi 'gyur 'jigs pa med par 'gyur //	
de lta bas na mkhas pa bde 'dod pas //	
ser sna'i dri ma spangs te sbyin pa gtong //	
de dag yun ring sum cu rtsa gsum gnas //	
lha rnams dang ni skal pa mnyam par dga'//	
sbyin gtong dge byed de ni shi 'phos nas //	
rang gi 'od kyis dga' ba'i tshal na rgyu //	
de na de gnyis rtse zhing dga' byed pa //	
'dod pa'i yon tan lnga po dag dang ldan //	
ma bcings skyob pa @117a *//	
de yi gsung thos nas //	
bde bar gshegs pa'i nyan thos mtho ris dga'//	
de nas bcom ldan 'das kyis aa mra skyong ma	
la chos dang ldan pa'i gtam gyis yang dag par	
bstan / yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas /	
stan las langs te song ngo //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa /	
yangs pa can gyi li tsa byi rnams kyis las ci zhig bgyis na /	
des na gal te lha rnams su skyes na yang lha mthu che bar gyur la /	
gal te mi rnams su skyes na yang mi mthu chen por gyur cing /	
da ltar sum cu rtsa gsum pa'i lha rnams kyi dper yang bstan lags /	
bcom ldan 'das kyis bka' stsal pa /	
dge slong dag /	
yangs pa can gyi li tsa byi rnams kyis las tshogs rnyed pa /	
rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba'i las dag byas shing bsags pas /	
'di dag nyid kyis /	
las byas shing bsags pa dag gzhan su zhig gis so sor myong bar 'gyur te /	
dge slong dag /	
las byas shing bsags pa dag ni /	
phyi rol gyi sa'i khams la rnam par smin par mi 'gyur /	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar dge ba dang /	
mi dge ba byas shing bsags pa dag ni /	
zin pa'i @117b phung po dang /	
khams dang skye mched rnams la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag /	
sngon byung ba bskal pa bzang po 'di nyid la /	
skye rgu rnams kyi tshe lo nyi khri thub pa na /	
ston pa de bzhin gshegs pa dgra bcom pa yang	
dag par rdzogs pa'i sangs rgyas rig pa dang zhabs	
su ldan pa / bde bar gshegs pa 'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa /	
sangs rgyas bcom ldan 'das 'od srung zhes bya ba 'jig rten du byung bar gyur te /	
de 'khor dge slong nyi khri dang grong khyer w'a	
ra n'a si'i drang srong smra ba ri dvags kyi	
nags na nye bar bsten cing bzhugs so //	
de'i tshe wa ra n'a si na dge bsnyen lnga brgya gnas so //	
de rnams kyi rgya mtsho chen por 'dong ba'i zong sta gon byas te /	
rgya mtsho chen po'i gru bo che bsgrubs nas rim gyis rgya mtsho chen por zhugs pa dang /	
rjes su mthun pa'i rlung gis rin po che'i gling du phyin to //	
de nas rin po che rnams kyis gru bo che yongs su bkang nas chas pa dang /	
de nas rlung gis bdas nas rgya mtsho chen po'i gling zhig tu phyin to //	
de rnams bred cing re ba med par gyur nas /	
yang dag par rdzogs pa'i sangs rgyas 'od srung gi	
phyir bye ma las mchod rten byas nas rin po	
che sna tshogs kyi mchod pa byas so //	
de nas gnyid log pa dang /	
lha zhig gis smras pa /	
khyed cag ma @118a *//	
'jigs par bag yod par byos shig dang /	
zhag bdun gyi nyin par dus rlabs 'ong bar 'gyur te /	
de nas khyed cag bde legs su 'dzam bu'i gling	
du phyin par 'gyur ro; ;nam nangs nas de rnams	
phan tshun du smra zhing gros bya bar brtsams te	
/ shes ldan dag /	
bdag cag la lhas mi 'jigs pa bstan pa gang yin pa de ni /	
yang dag par rdzogs pa'i sangs rgyas 'od srung gi	
mthus yin pas yang dag par rdzogs pa'i sangs rgyas	
'od srung gi mchod rten la bdag cag gis rin	
po che phul ba dag slar blangs te 'dong ba	
ni / mi rigs so //	
zhes de rnams kyis gtugs te smon lam gdab par brtsams pa /	
gang yang bdag cag gis yang dag par rdzogs pa'i	
sangs rgyas bcom ldan 'das 'od srung bsod nams kyi	
zhing bla na med pa la bya ba byas pa'i	
dge ba'i rtsa ba 'dis /	
gal te bdag cag lha rnams su skyes par gyur na /	
bdag cag mthu che ba kho nar gyur cig /	
gal te mi'i nang du mi rnams su skyes par gyur na /	
mthu che ba dang /	
mi rnams su skyes na yang sum cu rtsa gsum	
gyi lha rnams kyi dper rung bar gyur cig ces	
byas so // dge slong dag /	
ji snyam du sems /	
dge bsnyen lnga brgya po gang yin pa de dag	
ni; li tsa byi lnga brgya po 'di dag nyid	
yin te / 'di dag gis yang dag par rdzogs	
pa'i sangs rgyas 'od srung gi phyir bye ma'i mchod	
rten byas shing rin po che dag gis mchod pa	
yin te / byas pas / @118b des na mi mthu chen po rnams su skyes par gyur te /	
sum cu rtsa gsum pa'i lha rnams kyi yang dper rung bar gyur to //	
dge slong dag /	
de lta bas na /	
las gcig tu gnag pa rnams kyi rnam par smin pa ni /	
gcig tu gnag pa yin /	
'dren ma rnams kyi 'dren ma yin /	
gcig tu dkar ba rnams kyi ni /	
gcig tu dkar ba yin no //	
dge slong dag /	
de lta bas na /	
gang yang las gcig tu gnag pa rnams dang /	
'dren ma rnams ni /	
spongs la /	
las gcig tu dkar ba rnams la brtsal bar bya ste /	
dge slong dag khyed kyis de lta bu la bslab par bya'o //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
yangs pa can gyi grong khyer du song la sgo'i them pa la rkang pa zhog la /	
gsang sngags kyi tshig 'di dang /	
tshigs su bcad pa 'di smros shig; bi sa ra ta /	
bi sar ta /	
bi sa ra ta /	
bi sa ra ta /	
sangs rgyas 'jig rten la thugs brtse ba can gyis bka' stsal to //	
sangs rgyas thams cad kyis dgongs pa /	
rang sangs rgyas thams cad kyis dgongs pa /	
dgra bcom pa thams cad kyis bsam pa /	
slob pa thams cad kyis bsam pa /	
nyan thos thams cad kyis bsam pa /	
bden pa'i tshig smra ba thams cad kyis bsam pa /	
chos rnams kyis bsam pa /	
'dod pa'i dbang phyug gis bsam pa /	
tshangs pas bsam pa /	
tshangs pa so sos bsam pa /	
dbang pos bsam pa /	
lhas bsam pa /	
lha ma yin gyi dbang pos bsam @119a *//	
pa; lha ma yin thams cad kyis bsam pa /	
lha ma yin gyi mngag gzhug pas bsam pa /	
'byung po thams cad kyis bsam pa /	
bi sa ra ta /	
bi sa ra ta /	
bi sa ra ta /	
bi sa ra ta /	
sangs rgyas 'jig rten la thugs brtse ba can gyis bka' stsal to //	
munytsa ta /	
munytsa ta /	
yams kyi nad nye bar zhi bar 'dug par gyur cig /	
nir gatstsha ta /	
nir gatstsha ta /	
nir gatstsha ta /	
nir gatstsha ta /	
sangs rgyas lha chen po /	
lha'i yang lha /	
lha'i bla ma gshegs te /	
dbang po dang bcas pa'i lha rnams dang /	
tshangs pa dang bcas pa rnams dang /	
dbang bdag dang bcas pa rnams dang /	
skye rgu'i bdag po dang bcas pa rnams dang /	
'jig rten skyong ba bzhi po dag kyang 'jug par 'gyur ro //	
lha brgya stong phrag du ma dag dang /	
lha ma yin gyi dbang po rnams dang /	
lha ma yin brgya stong phrag du ma dag kyang 'jug par 'gyur ro //	
bcom ldan 'das la mngon par dad pa'i 'byung po	
brgya stong phrag mang po dag kyang sems can thams	
cad kyi don gyi phyir 'jug ste /	
de dag gis khyed rnams la gnod pa byed par 'gyur gyi /	
nir gatstsha ta /	
nir gatstsha ta /	
nir gatstsha ta /	
nir gatstsha ta /	
myur du byer cig /	
khyed cag las gang dag sdang ba'i sems dang ldan pa de dag ni /	
brlag par gyur cig /	
gang dag byams pa'i sems dang ldan zhing nyes par	
mi 'dod la srung bar 'dod pa de dag ni	
/ 'khod cig /	
dgongs pa la yang 'jug par gyur cig /	
sangs rgyas 'jig rten la @119b thugs brtse ba can gyis 'di skad ces bka' stsal to //	
su mu su mu //	
su mu su mu /	
su mu ru /	
su mu ru /	
su mu ru /	
su mu ru /	
mu ru mu ru /	
mu ru mu ru /	
mu ru mu ru /	
mu ru mu ru /	
mu ru mu ru /	
mi ri mi ri mi ri mi ri /	
mi ri /	
mu ru mi ri /	
mu ru mi ri /	
mu ru mi ri /	
mu ru mi ri /	
mu ru mi ri /	
mu ru mi ri /	
mu ru mi ri /	
mu ru mi ri /	
mu ru mi ri /	
mu ru mi ri /	
mu ru mi ri /	
mu ru mi ri /	
mu ru mi ri ti /	
ri ri ri ri ri ri /	
r'i r'i r'i r'i r'i r'i ti /	
mi ri mi ri /	
mi ri mi ri /	
mi ri mi ri ti /	
ha sa /	
mi ri mi ri ti /	
mi r'i mi r'i /	
s'i s'i mi /	
kangka ra /	
kangka ra ta /	
kangka ra ta /	
kangka ra ta /	
kangka ra ta /	
ka ts'a kangka r'a kangka ka r'a /	
kangka r'a /	
kangka r'a /	
kangka r'a /	
kangka r'a /	
kangka r'a /	
kangka r'a /	
kangka r'a ti /	
ku r'i she /	
kangka r'i she /	
kangka r'i she /	
ri ri ri ri ri /	
re ph'a s'a ri /	
ri phu ri phu /	
ri phu ri phu ri phu ri phu ri phu /	
n'a th'a n'a th'a th'a /	
ri phu ri phu /	
n'a th'a th'a nir rir gatstsha ta /	
ri phu ri phu /	
nir gatstsha ta /	
pa la ya te /	
ri phu ri phu /	
pa la ya ta /	
sangs rgyas 'jig rten la thugs brtse ba can /	
sems can thams cad la phan par lhag par dgongs pa /	
byams pa la gnas pa /	
thugs rje dang dga' ba la gnas pa /	
btang snyoms la gnas pa gshegs te /	
lha thams cad dang /	
'byung po thams cad kyi bla ma sangs rgyas kyis	
chos nyid kyi ye shes kyi gsang sngags kyi tshig	
grub ba'i tshigs su bcad pa 'di dag gsungs so	
// gang gis sred pa'i chags pa dag /	
rnam par bcom nas 'dul mdzad pa //	
thugs zhi gnod pa mi mnga' de //	
khyed la bde legs mdzad par 'gyur @120a *//	
'dren pa gang zhig 'gro ba rnams /	
thar pa'i lam du 'dzud mdzad cing //	
chos rnams thams cad ston pa de //	
khyed la bde legs mdzad par 'gyur //	
ston pa 'gro ba rnams kyi rten; ;sems can kun gyi don gyi phyir //	
gang gis bde ba mnga' mdzad de //	
khyed la bde legs mdzad par 'gyur //	
skyob pa gang zhig byams pa yi //	
thugs kyis 'gro ba 'di dag kun //	
bu gcig bzhin du rtag bskyangs de //	
khyed la bde legs mdzad par 'gyur //	
gang zhig 'khor bar 'khor ba yi //	
sems can kun gyi skyob gyur pa //	
gling dang dpung gnyen gyur pa de //	
khyed la bde legs mdzad par 'gyur //	
gang zhig chos kun mngon sum gyur //	
gtsang zhing sa ba mi mnga' ba //	
gsung gtsang gtsang bar mdzad pa de //	
khyed la bde legs mdzad par 'gyur //	
dpa' bo chen po gang skyes pas //	
phun sum tshogs don 'byor gyur cing //	
don grub tshogs kyang grub pa de //	
khyed la bde legs mdzad par 'gyur //	
gang zhig skyes pas sa rnams dang //	
nags tshal bcas par rab g-yos nas //	
sems can thams cad rab dga' de //	
khyed la bde legs mdzad par 'gyur //	
byang chub snying por gang zhig gis //	
sa rnams rnam drug g-yos gyur cing //	
bdud yid mi bder gyur ba de //	
khyed la bde legs mdzad par 'gyur //	
chos kyi 'khor lo bskor ba na //	
'phags pa'i bden pa gsungs pa gang //	
thub pa grags pa byung ba de //	
khyed la bde @120b legs mdzad par 'gyur //	
gang zhig chos kyi yid 'phrog pas //	
mu stegs byed rnams pham mdzad la //	
tshogs kun dbang du mdzad pa de //	
khyed la bde legs mdzad par 'gyur //	
sangs rgyas khyed la bde legs mdzad //	
brgya byin lhar bcas bde legs dang //	
'byung po kun gyi bde legs ni //	
khyed la dus kun sbyin gyur cig /	
sangs rgyas bsod nams mthu dag dang //	
lha rnams kyis ni bsam pa yis //	
khyed rnams don 'dod gang yin pa //	
don de de ring grub gyur cig /	
rkang gnyis khyed cag bde legs shog /	
rkang bzhi khyed cag bde legs shog /	
khyed cag lam 'gro bde legs shog; phyir 'ong dag kyang bde legs shog /	
nyin mo bde legs mtshan bde legs //	
nyi ma'i gung la gnas par shog /	
khyed cag kun la bde legs shog /	
khyed cag sdig par ma gyur cig /	
sangs rgyas lha ni stong rnams kyis //	
yongs su bskor te gshegs mdzad kyi //	
sdang sems can rnams byer gyur cig /	
snying rje'i bdag nyid can rnams 'khod //	
sangs rgyas rang sangs rgyas rnams dang; ;dgra bcom slob pa'i bden tshig gis //	
'jig rten mi phan byed pa rnams //	
grong khyer 'di ni gtong gyur cig /	
sems can kun dang srog chags kun //	
'byung po kun dang khyed cag kun //	
bde ba 'ba' zhig ldan gyur cig /	
thams cad nad ni med gyur cig /	
kun gyis bzang po mthong gyur cig /	
gang yang sdig par ma gyur cig /	
'byung po gang dag 'dir ni lhags gyur cing //	
sa'am @121a *//	
'on te bar snang gnas pa rnams //	
skye rgu rnams la rtag tu byams byed cing //	
nyin dang mtshan du chos kyang spyod gyur cig /	
ces rjod cig /	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas /	
yangs pa can du song ste /	
grong khyer gyi them pa la rkang pa bzhag nas /	
gsang sngags kyi tshig 'di dag dang /	
tshigs su bcad pa 'di dag smras so //	
bi sa ra ta /	
bi sa ra ta /	
bi sa ra ta /	
bi sa ra ta /	
sangs rgyas 'jig rten la thugs brtse ba can gyis bka' stsal to //	
sangs rgyas thams cad kyis dgongs pa /	
rang sangs rgyas thams cad kyis dgongs pa /	
dgra bcom pa thams cad kyis bsam pa /	
slob pa thams cad kyis bsam pa /	
nyan thos thams cad kyis bsam pa /	
bden pa'i tshig smra ba thams cad kyis bsam pa /	
chos rnams kyis bsam pa /	
'dod pa'i dbang phyug gis bsam pa /	
tshangs pas bsam pa /	
tshangs pa so sos bsam pa /	
dbang pos bsam pa; lhas bsam pa /	
lha ma yin gyi dbang pos bsam pa /	
lha ma yin thams cad kyis bsam pa /	
lha ma yin gyi mngag gzhug pas bsam pa /	
'byung po thams cad kyis bsam pa /	
bi sa ra ta /	
bi sa ra ta /	
bi sa ra ta /	
bi sa ra ta /	
sangs rgyas 'jig rten la thugs brtse ba can gyis bka' stsal to //	
munytsa ta /	
munytsa ta /	
ma 'dug cig /	
yams kyi nad nye bar zhi @121b bar 'dug par gyur cig /	
nir gatstsha ta /	
nir gatstsha ta /	
nir gatstsha ta /	
nir gatstsha ta /	
sangs rgyas lha chen po /	
lha'i yang lha /	
lha'i bla ma gshegs te /	
dbang po dang bcas pa'i lha rnams dang /	
tshangs pa dang bcas pa'i lha rnams dang /	
dbang bdag dang bcas pa rnams dang /	
skye rgu'i bdag po dang bcas pa rnams dang /	
'jig rten skyong ba bzhi po dag kyang 'jug par 'gyur ro //	
lha brgya stong phrag du ma dag dang /	
lha ma yin gyi dbang po rnams dang /	
lha ma yin brgya stong phrag du ma dag kyang 'jug par 'gyur ro //	
bcom ldan 'das la mngon par dad pa'i 'byung po	
brgya stong mang po dag kyang sems can thams cad	
kyi don gyi phyir 'jug ste /	
de dag gis khyed rnams la gnod pa byed par 'gyur gyi /	
nir gatstsha ta /	
nir gatstsha ta /	
nir gatstsha ta /	
nir gatstsha ta; myur du byer cig /	
khyed cag las gang dag sdang ba'i sems dang ldan pa de dag ni /	
brlag par gyur cig /	
gang dag byams pa'i sems dang ldan zhing nyes par mi 'dod la /	
srung ba byed par 'dod pa de dag ni /	
'khod cig /	
dgongs pa la yang 'jug par gyur cig /	
sangs rgyas 'jig rten la thugs brtse ba can gyis 'di skad ces bka' stsal to //	
su mu /	
su mu /	
su mu /	
su mu /	
su mu ru /	
su mu ru /	
su mu ru /	
mu ru mu ru /	
mu ru mu ru /	
mu ru mu ru /	
mu ru mu ru /	
mu ru mu ru /	
mi ri mi ri /	
mi ri mi ri /	
mi ri mu ru /	
mi ri mu ru /	
mi ri mu ru /	
mi ri mu ru /	
@122a *// mi ri mu ru /	
mi ri mu ru /	
mi ri mu ru /	
mi ri mu ru /	
mi ri mu ru /	
mi ri mu ru /	
mi ri mu ru /	
mi ri mu ru /	
mi ri mu ru /	
mi ri mu ru /	
mi ri ti /	
ri ri ri ri ri ri /	
r'i r'i r'i r'i r'i r'i ti /	
mi ri mi ri /	
mi ri mi ri /	
mi ri mi ri ti /	
ha si mi ri mi ri ti /	
mi ri mi ri /	
si si mi /	
kam ka ra /	
kam ka ra /	
kam ka ra /	
kam ka ra /	
ka ts'a kam ka r'a /	
kam ka r'a /	
kam ka r'a /	
kam ka r'a /	
kam ka r'a /	
kam ka r'a /	
kam ka r'a /	
kam ka r'a t'i /	
ku r'i she /	
kam ka r'i she /	
kam ka r'i she /	
ri ri ri ri ri ri /	
re ph'a s'a ri /	
ri phu ri phu ri phu /	
ri bu /	
ri phu /	
ri phu /	
ri phu /	
n'a th'a th'a /	
ri phu ri phu /	
n'a th'a th'a /	
nir gatstsha ta /	
nir gatstsha ta /	
nir gatstsha ta /	
nir gatstsha ta /	
pa la ya th'a /	
ri phu ri phu /	
pa la ya th'a /	
sangs rgyas 'jig rten la thugs brtse ba can /	
sems can thams cad la phan par lhag par dgongs pa /	
byams pa la gnas pa /	
thugs rje dang dga' ba la gnas pa /	
btang snyoms la gnas pa gshegs te /	
lha thams cad dang 'byung po thams cad kyi bla	
ma; sangs rgyas kyis chos nyid kyi ye shes kyi	
gsang sngags kyi tshig grub pa'i tshigs su bcad pa	
'di dag gsungs so //	
gang gis sred pa'i chags pa dang /	
rnam par bcom nas 'dul mdzad pa //	
thugs zhi gnod pa mi mnga' de //	
khyed la bde legs mdzad par 'gyur //	
'dren pa gang zhig 'gro ba rnams //	
thar pa'i lam du 'dzud mdzad cing //	
chos rnams thams cad @122b ston pa de //	
khyed la bde legs mdzad par 'gyur //	
ston pa 'gro ba rnams kyi rten //	
sems can kun gyi don gyi phyir //	
gang gis bde ba mnga' mdzad de //	
khyed la bde legs mdzad par 'gyur //	
skyob pa gang zhig byams pa yi //	
thugs kyis 'gro ba 'di dag kun //	
bu gcig bzhin du brtag bskyangs de //	
khyed la bde legs mdzad par 'gyur //	
gang zhig 'khor bar 'khor ba yi; ;sems can kun gyi skyob gyur pa //	
gling dang dpung gnyen gyur pa de //	
khyed la bde legs mdzad par 'gyur //	
gang zhig chos kun mngon sum gyur //	
gtsang zhing slu ba mi mnga' ba //	
gsung gtsang gtsang bar mdzad pa ste //	
khyed la bde legs mdzad par 'gyur //	
dpa' bo chen po gang skyes pa //	
phun sum tshogs don 'byor gyur cing //	
don grub tshogs kyang grub pa de; ;khyed la bde legs mdzad par 'gyur //	
gang zhig skyes pas sa rnams dang //	
nags tshal bcas par rab g-yos nas //	
sems can thams cad rab dga' de //	
khyed la bde legs mdzad par 'gyur //	
byang chub snying por gang zhig gis //	
sa rnams rnam drug g-yos gyur cing //	
bdud yid mi bder gyur pa de //	
khyed la bde legs mdzad par 'gyur //	
chos kyi 'khor lo bskor ba na //	
'phags pa'i bden pa gsungs pa gang //	
thub pa grags pa 'byung ba de //	
khyed la bde legs mdzad par 'gyur //	
gang gis chos kyi yid 'phrog pas //	
mu @123a *//	
stegs byed rnams pham mdzad la //	
tshogs kun dbang du mdzad pa de //	
khyed la bde legs mdzad par 'gyur //	
sangs rgyas khyed la bde legs mdzad //	
brgya byin lhar bcas bde legs dang //	
'byung po kun gyi bde legs ni //	
khyed la dus kun sbyin gyur cig /	
sangs rgyas bsod nams mthu dag dang //	
lha rnams kyis ni bsam pa yis //	
khyed rnams don 'dod gang yin pa //	
don de de ring grub gyur cig /	
rkang gnyis khyed cag bde legs shog /	
rkang bzhi khyed cag bde legs shog /	
khyed cag lam 'gro bde legs shog /	
phyir 'ong dag kyang bde legs shog /	
nyin mo bde legs mtshan bde legs //	
nyin ma'i gung la gnas par shog /	
khyed cag kun kyang bde legs shog /	
khyed cag sdig par ma gyur cig /	
sangs rgyas lha ni stong rnams kyis //	
yongs su bskor te gshegs mdzad kyi /	
sdang sems can rnams byer gyur cig /	
snying rje'i bdag nyid can rnams 'khod //	
sangs rgyas rang sangs rgyas rnams dang //	
dgra bcom pa yi bden tshig gis //	
'jig rten mi phan byed pa rnams //	
grong khyer 'di ni gtong gyur cig /	
sems can kun dang srog chags kun //	
'byung po kun dang khyed cag kun //	
bde ba 'ba' zhig ldan gyur cig /	
thams cad nad ni med gyur cig /	
kun gyis bzang po mthong gyur cig /	
gang yang @123b sdig par ma gyur cig /	
'byung po gang dag 'dir ni lhags gyur cing /	
sa 'am 'on te bar snang gnas pa rnams //	
skye rgu rnams la rtag tu byams byed cing //	
nyin dang mtshan du chos kyang spyod gyur cig /	
ces brjod pa dang /	
der sangs rgyas bcom ldan 'das rnams kyi sangs rgyas kyi mthu dang /	
lha rnams kyi lha'i mthus mi ngas zhi bar gyur to //	
sdom la /	
'od ma dang ni dbus kyi grong //	
mi thi la dang lus 'phags dang //	
s'a la khron pa ngan spong bu //	
ngur smrig gtsug phud bsngags ldan dang //	
gnag lhas dang ni sdig can dang //	
ku sha'i grong khyer tha ma yin //	
de nas bcom ldan 'das gyis tshe dang ldan pa kun dga' bo la bka' stsal pa /	
kun dga' bo /	
'od ma can gyi grong gang na bar 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas /	
de nas bcom ldan 'das spong byed nas ljongs rgyu zhing gshegs pa dang /	
'od ma can gyi grong du byon nas /	
'od ma can gyi grong gi byang phyogs kyi grong shim sha ba'i tshal na bzhugs so //	
de'i tshe mu ge nyam nga ba /	
dgon pa slong mo pas zas rnyed par dka' ba byung bar gyur to //	
de nas bcom ldan 'das kyis dge slong rnams la bka' stsal pa /	
dge slong dag /	
da ltar 'dir mu ge nyam nga ba /	
dgon pa slong mo pas zas rnyed par dka' ba byung gi /	
dge slong dag /	
tshur khyed las smos 'drin ji lta bu yod pa dang /	
gtam 'dres pa ji lta bu yod pa dang /	
'grogs bshes @124a *//	
ji lta bu yod pa de dag ni /	
yangs pa can gyi nye 'khor gyi spong byed kyi grong du dbyar gnas par dam chos shig /	
nga yang bsnyen bkur ba dge slong kun dga' bo dang /	
'od ma can gyi grong 'di nyid du dbyar gnas	
par dam bcas na thams cad bsod snyoms kyis phongs	
par mi 'gyur grang /	
btsun pa /	
bka' bzhin 'tshal zhes dge slong de rnams kyis bcom	
ldan 'das kyi ltar mnyan nas smos 'drin ji lta	
bu yod pa dang /	
gtam 'dres pa ji lta bu yod pa dang /	
grogs bshes ji lta bu yod pa dag ni /	
yangs pa can gyi nye 'khor spong byed kyi grong du dbyar gnas par dam bcas so //	
bcom ldan 'das kyang bsnyen bkur ba dge slong kun	
dga' bo dang 'od ma can gyi grong de nyid	
du dbyar bzhugs par dam bcas so //	
dbyar gyi gnas der bcom ldan 'das snyun tshabs chen po /	
mi bzod pa /	
drag po grongs la thug pa zhig gis thebs so //	
de nas bcom ldan 'das 'di snyam du dgongs te /	
bdag nad tshabs chen po /	
mi bzod pa /	
drag po shi la thug pas thebs la /	
dge slong gis dge 'dun yang 'thor bar gyur na /	
dge slong gi dge 'dun 'thor ba na /	
bdag yongs su mya ngan las 'das pa ni /	
bdag gi cha ma yin gyi /	
ma la bdag gis tshor ba gcig po de brtson 'grus kyis bcil la /	
mtshan ma thams cad yid la mi bya bar sems	
kyis ting @124b nge 'dzin mtshan ma med pa lus	
kyis mngon sum du bsgrubs te gnas par bya'o //	
snyam du dgongs so //	
de nas bcom ldan 'das kyis tshor ba gcig po	
de brtson 'grus kyis slar bcil nas; mtshan ma thams	
cad yid la mi mdzad pas /	
sems kyi ting nge 'dzin mtshan ma med pa skus mngon sum du mdzad de bsgrubs nas bzhugs te /	
des na bcom ldan 'das lhag par spyod pa dang /	
lhag par 'tsho bar gyur to //	
de nas tshe dang ldan pa kun dga' bo dgongs	
ka nang du yang dag 'jog las langs nas bcom	
ldan 'das gang na ba der song ste phyin nas	
/ bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
tshe dang ldan pa kun dga' bos bcom ldan 'das la 'di skad ces gsol to //	
btsun pa /	
bcom ldan 'das snyun tshabs chen po /	
mi bzad pa /	
drag po grongs la thug pas thebs pa glo bar chud nas /	
bdag gi lus dug 'tshal ba bzhin du phyogs kyang bslad /	
bdag gis thos pa'i chos rnams kyang bskyud par gyur lags te /	
de la bdag glo ba re ba na re zhig	
bcom ldan 'das kyis dge slong gi dge 'dun gyi	
slad du zhal chems cung zad bka' ma stsal gyi	
bar du / yongs su mya ngan las mi 'da'o snyam du bgyid do //	
kun dga' bo /	
gang zhig 'di snyam du /	
dge slong gi dge 'dun ni /	
bdag gi yin te /	
bdag gis dge @125a *//	
slong gi dge 'dun bstan par bya'o //	
bdag gis dge slong gi dge 'dun drang ngo snyam du sems pa de ni /	
dge 'dun gyi phyir kha chems cung zad smra bar 'gyur ba nyid na /	
kun dga' bo /	
nga la ni 'di snyam du dge slong gi dge 'dun ni /	
nga'i yin te /	
ngas dge slong gi dge 'dun bstan par bya'o //	
ngas dge slong gi dge 'dun drang ngo snyam du dgongs pa mi mnga' na /	
ngas dge slong gi dge 'dun gyi phyir zhal chems kho na cung zad bstan du ci yod /	
gzhan yang /	
kun dga' bo /	
nga la dge slong gi dge 'dun gyi rag lus pa ci zhig yod /	
kun dga' bos /	
ngas rtag tu goms par bya ba'i chos 'di lta ste /	
dran pa nye bar gzhag pa bzhi dang /	
yang dag par spong ba bzhi dang /	
rdzu 'phrul gyi rkang pa bzhi dang /	
dbang po lnga dang /	
stobs lnga dang /	
byang chub kyi yan lag bdun dang /	
'phags pa'i lam yan lag brgyad pa ni /	
bshad zin to ////	
'dul ba gzhi /	
bam po nyi shu rtsa dgu pa /	
kun dga' bo /	
de bzhin gshegs pa la ni /	
gang zhig gzhan dag gis shes na mi rung bas /	
de bzhin gshegs pas bcab bo //	
snyam du dgongs pa'i slob dpon gyi dpe mkhyud mi mnga'o //	
kun dga' bo /	
'on kyang gang gi tshe /	
de bzhin gshegs pa snyun tshabs chen po /	
mi bzad pa /	
drag po grongs la thug pas thebs /	
de la nga 'di snyam @125b du sems te /	
bdag nad tshabs chen po /	
mi bzod pa /	
drag po shi la thug pas thebs la /	
dge slong gi dge 'dun yang 'thor bar gyur na /	
dge slong gi dge 'dun 'thor ba na /	
bdag yongs su mya ngan las 'da' ba ni /	
bdag gi cha ma yin gyi /	
ma la bdag gis tshor ba gcig po de brtson 'grus kyis slar bcil la /	
mtshan ma thams cad yid la mi bya bar sems	
kyi ting nge 'dzin mtshan ma med pa lus kyis	
mngon sum du bsgrubs nas gnas par bya'o //	
snyam nas /	
ngas tshor ba gcig pu de brtson 'grus kyis slar bcil nas /	
mtshan ma thams cad yid la mi mdzad par sems	
kyi ting nge 'dzin mtshan ma med pa skus mngon	
sum du bsgrubs te bzhugs te /	
des na /	
de bzhin gshegs pa lhag par spyod pa dang ldan zhing lhag par 'tsho bar gyur to //	
gzhan yang kun dga' bo /	
da ni /	
de bzhin gshegs pa'i na tshod lo brgyad cu lon pas /	
sku bgres 'khogs gtugs par gyur te /	
rnam pa gnyis la brten nas 'tsho'o //	
dper na /	
shing rta rnying pa rnam pa gnyis la brten nas brtan pa de bzhin du /	
de bzhin gshegs pa yang na tshod lo brgyad cu lon pas /	
sku bgres 'khogs gtugs par gyur te /	
rnam pa gnyis la brten nas 'tsho'o //	
de lta bas na kun dga' bo khyod mya ngan ma byed cig /	
nyon mongs par ma byed cig /	
smre sngags ma 'don cig /	
skye ba dang /	
byung ba dang /	
byas pa dang /	
'dus byas pa dang /	
@126a *// bsags pa gang yin pa rten cing 'brel par 'byung ba /	
rnam par 'gyes pa'i chos can de la mi 'jig pa de lta bu lta ga la rnyed de /	
de ni /	
gnas med do //	
kun dga' bo /	
gang yang ngas khyod la sdug pa dang /	
phangs pa dang /	
dga' ba dang /	
yid du 'ong ba thams cad dang 'bral ba dang /	
'jig pa dang /	
'gyes pa dang /	
mi ldan par 'gyur bar snga nas bshad zin to //	
kun dga' bo /	
de lta bas na /	
da lta'am /	
nga 'das kyang rung /	
bdag nyid gling dang /	
bdag nyid skyabs dang /	
chos kyi gling dang /	
chos kyi skyabs kyis gnas par bya'i /	
gling gzhan dang skyabs gzhan gyis ma yin no //	
de ci'i phyir zhe na /	
kun dga' bo /	
da lta'am /	
nga 'das kyang rung /	
gang su dag bdag nyid gling dang /	
bdag nyid skyabs dang /	
chos kyi gling dang /	
chos kyi skyabs kyis gnas par byed kyi /	
gling gzhan dang /	
skyabs gzhan gyis ni /	
ma yin pa de dag ni /	
'di lta ste /	
nga'i nyan thos bslab pa 'dod pa rnams kyi mchog yin no //	
kun dga' bo /	
ji ltar na /	
dge slong gis bdag nyid gling dang /	
bdag nyid skyabs dang /	
chos kyi gling dang /	
chos kyi skyabs kyis gnas par bya'i /	
gling gzhan dang /	
skyabs gzhan gyis ni ma yin zhe na /	
kun dga' bo /	
'di la dge slong nang gi lus la lus kyi rjes su lta zhing /	
brtson 'grus dang /	
shes bzhin dang /	
dran pa @126b dang ldan pas /	
'jig rten gnod sems dang /	
yid mi bde ba spangs nas gnas so //	
phyi'i lus dang /	
nang dang phyi'i lus dang /	
nang gi tshor ba rnams dang /	
phyi'i tshor ba rnams dang /	
nang dang phyi'i tshor ba rnams dang /	
nang gi sems dang /	
phyi'i sems dang /	
nang dang phyi'i sems dang /	
nang gi chos rnams dang /	
phyi'i chos rnams dang /	
nang dang phyi'i chos rnams la chos kyi rjes su lta zhing /	
brtson 'grus dang /	
shes bzhin dang /	
dran pa dang ldan pas /	
'jig rten la gnod sems dang /	
yid mi bde ba spangs nas gnas pa ste /	
kun dga' bo /	
dge slong 'di lta bu ni /	
bdag nyid gling dang /	
bdag nyid skyabs dang /	
chos kyi gling dang /	
chos kyi skyabs kyis gnas kyi /	
gling gzhan dang /	
skyabs gzhan gyis ni /	
ma yin pa yin no //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
dbus kyi grong gang na bar 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to //	
de nas bcom ldan 'das kyis phyogs gzhan zhig tu 'dzum pa mdzad do //	
chos nyid kyis gang gi tshe /	
sangs rgyas bcom ldan 'das rnams 'dzum par mdzad pa de'i tshe /	
bcom ldan 'das kyi zhal nas 'od zer sngon pa dang /	
ser po dang /	
dmar po dang /	
dkar po dag byung zhing /	
kha cig ni /	
'og tu 'gro'o //	
kha cig ni steng du 'gro'o //	
gang dag 'og tu song ba de dag ni /	
yang sos dang /	
thig @127a *//	
nag dang /	
bsdus gzhom dang /	
ngu 'bod dang /	
ngu 'bod chen po dang /	
tsha ba dang /	
rab tu tsha ba dang /	
mnar med pa dang /	
chu bur can dang /	
chu bur rdol ba dang /	
so thams thams dang /	
kyi hud zer ba dang /	
aa chu zer ba dang /	
autpa la ltar gas pa dang /	
padma ltar gas pa dang /	
padma ltar gas pa chen po'i sems can dmyal ba rnams su song nas /	
tsha ba'i sems can dmyal ba gang dag yin pa de dag la ni /	
bsil bar 'bab bo //	
grang ba'i sems can dmyal ba gang dag yin pa de dag la dro bar 'bab bo //	
des sems can de rnams kyi gnod pa'i khyad par dag so sor bcil lo //	
de rnams 'di snyam du sems te /	
shes ldan dag /	
ci /	
bdag cag 'di nas shi 'phos sam /	
'on te gzhan tu skyes snyam pa dang /	
de rnams dang pa bskyed pa'i phyir bcom ldan 'das kyis sprul pa zhig btang ngo //	
de rnams kyis sprul pa mthong nas 'di snyam du sems te /	
shes ldan dag /	
bdag cag ni; 'di nas shi 'phos pa yang med la /	
gzhan du skyes pa'ang med mod kyi /	
'on kyang sngon ma mthong ba'i sems can 'di'i mthus	
bdag cag gi sdug bsngal gyi khyad par rnams so	
sor bcil lo // zhes de rnams sprul pa la	
sems mngon par dang par gyur pas dmyal ba myong	
bar 'gyur ba'i las de zad par byas nas /	
gang du bden pa rnams kyi snod du rung bar @127b 'gyur ba /	
lha dang mi rnams kyi nang du nying mtshams sbyor ba bzung ngo //	
gang dag steng du song ba de dag ni /	
rgyal chen bzhi'i ris dang /	
sum cu rtsa gsum pa dang /	
'thab bral dang /	
dga' ldan dang /	
'phrul dga' dang /	
gzhan 'phrul dbang byed dang /	
tshangs ris dang /	
tshangs pa'i mdun na 'don dang /	
tshangs pa chen po dang /	
'od chung dang /	
tshad med 'od dang /	
'od gsal dang /	
dge chung dang /	
tshad med dge dang /	
dge rgyas dang /	
sprin med dang /	
bsod rnams skyes dang /	
'bras bu che dang /	
mi che ba dang /	
mi gdung ba dang /	
gya nom snang ba dang /	
shin tu mthong ba dang /	
'og min gyi lha rnams kyi nang du song nas mi rtag pa dang /	
sdug bsngal ba dang /	
stong pa dang /	
bdag med pa'i dbyangs sgrog cing tshigs su bcad pa gnyis kyis kyang bsgrags so //	
brtsam par bya zhing 'byung bar bya //	
sangs rgyas bstan la 'jug par bya //	
'dam bu'i khyim la glang chen bzhin //	
'chi bdag sde ni gzhom par bya //	
gang zhig rab tu bag yod pas //	
chos 'dul 'di la brtson gyur na //	
skye ba'i 'khor ba rab spangs nas //	
sdug bsngal tha mar byed par 'gyur //	
de nas 'od zer de dag gis /	
stong gsum gyi stong chen po'i 'jig rten gyi khams byul nas /	
bcom ldan 'das kyi rjes bzhin du 'gro'o //	
de la gal te bcom ldan 'das kyis 'das pa'i las lung ston par bzhed na ni /	
bcom ldan 'das kyi snam logs @128a *//	
su nub par 'gyur ro //	
ma 'ongs pa lung ston par bzhed na ni /	
mdun logs su nub par 'gyur ro //	
dmyal bar skye bar lung ston par bzhed na ni /	
zhabs kyi mthil du nub par 'gyur ro //	
dud 'gror skye bar lung ston par bzhed na ni /	
zhabs kyi rting par nub par 'gyur ro //	
yi dvags su skye bar lung ston par bzhed na ni /	
zhabs kyi mthe bor nub par 'gyur ro //	
mir skye bar lung ston par bzhed na ni /	
zhabs kyi pus mor nub par 'gyur ro //	
stobs kyi 'khor los bsgyur ba'i rgyal por lung ston par bzhed na ni /	
phyag g-yon pa'i mthil du nub par 'gyur /	
'khor los bsgyur ba'i rgyal por lung ston par bzhed na ni /	
phyag g-yas pa'i mthil du nub par 'gyur /	
lhar skye bar lung ston par bzhed na ni /	
lte bar nub par 'gyur /	
nyan thos kyi byang chub tu lung ston par bzhed na ni /	
zhal gyi nang du nub par 'gyur /	
rang sangs rgyas kyi byang chub tu lung ston par bzhed na ni /	
mdzod spur nub par 'gyur /	
bla na med pa yang dag par rdzogs pa'i byang chub tu lung ston par bzhed na ni /	
dbu'i gtsug tu nub par 'gyur ro //	
de nas 'od zer de dag gis bcom ldan 'das	
la lan gsum bskor ba byas nas bcom ldan 'das	
kyi dbu'i gtsug tu nub bo //	
de nas bcom ldan 'das la tshe dang ldan pa kun dga' bos thal mo sbyar nas zhus pa /	
kha dog sna tshogs stong gis bkra @128b ba yi; ;tshogs rnams zhal gyi nang nas byung gyur pa //	
ji ltar gdugs ni shar bar gyur pa bzhin //	
de yis phyogs rnams kun tu snang bar bgyis //	
yang tshigs su bcad pa dag gis gsol pa /	
rgod bral zhum dang rgyags pa spangs pa yi //	
sangs rgyas 'gro nang mchog gi rgyur gyur pa //	
rgyal ba dgra thul byed rgyu ma mchis pa //	
rtsa lag dung ltar dkar 'dzum ston mi mdzad //	
de slad brtan pa nyid blos dus mkhyen nas //	
rgyal ba'i dbang po thub pa skyes kyi mchog /	
nyan par 'tshal ba'i nyan pa po rnams kyi //	
the tshom skyes pa gsung tshig brtan pa dang //	
dam pa bzang po dag gis bsal du gsol //	
tshva chu'i ri bo lta bur brtan pa'i mchog /	
rdzogs sangs rgyas rnams glo bur 'dzum mi ston //	
brtan pa ji slad 'dzum pa ston mdzad pa //	
skye bo phal chen 'di dag de nyan 'tshal //	
bcom ldan 'das kyis bka' stsal pa /	
kun dga' bo /	
de de bzhin no //	
de de bzhin te /	
kun dga' bo /	
de bzhin gshegs pa dgra bcom pa yang dag par rdzogs pa'i sangs rgyas ni /	
rgyu med rkyen med par 'dzum pa mi mdzad do //	
kun dga' bo /	
khyod kyis sa phyogs 'di mthong ngam /	
btsun pa /	
'di mthong lags so //	
kun dga' bo /	
phyogs 'dir yang dag par rdzogs pa'i sangs rgyas gsum bzhugs par gyur to //	
de nas tshe dang ldan pa kun dga' bos myur	
ba myur bar bla gos bzhi ltab tu byas te	
bting nas bcom ldan 'das la @129a *//	
'di skad ces gsol to //	
bcom ldan 'das gdan bshams pa kho na la bzhugs shig dang /	
sa phyogs 'dir yang dag par rdzogs pa'i sangs rgyas bzhis yongs su longs spyad par 'gyur lags so //	
bcom ldan 'das gdan bshams pa nyid la bzhugs so //	
skad cig gcig la bzhugs nas /	
tshe ldan pa kun dga' bo la bka' stsal pa /	
kun dga' bo /	
grong khyer mi thi la gang na bar 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to //	
de nas bcom ldan 'das lus 'phags kyi ljongs rgyu zhing gshegs pa na /	
mi thi lar byon nas /	
mi thi la'i lha chen po aa mra'i tshal na bzhugs so //	
de nas bcom ldan 'das kyis sa phyogs gzhan zhig tu 'dzum pa mdzad do //	
tshe dang ldan pa kun dga' bos bcom ldan 'das 'dzum pa mdzad pa mthong ngo //	
mthong nas kyang /	
bcom ldan 'das la 'di skad ces gsol to //	
btsun pa; de bzhin gshegs pa dgra bcom pa yang dag par rdzogs pa'i sangs rgyas rnams ni /	
rgyu ma mchis rkyen ma mchis par 'dzum pa mi mdzad na /	
btsun pa /	
'dzum pa mdzad pa de'i rgyu gang lags /	
rkyen gang lags /	
kun dga' bo /	
de de bzhin no //	
de de bzhin te /	
de bzhin gshegs pa dgra bcom pa yang dag par rdzogs pa'i sangs rgyas rnams ni /	
rgyu med rkyen med @129b par 'jum pa mi mdzad do //	
kun dga' bo /	
sngon byung ba mi rnams kyi tshe lo brgyad khri thub par gyur te /	
mi tshe lo brgyad khri pa rnams kyi 'dzam bu'i gling 'di 'byor pa dang /	
rgyas pa dang /	
bde ba dang /	
lo legs pa dang /	
skye bo dang mi mang pos gang ba grong dang /	
grong rdal dang /	
yul 'khor dang /	
rgyal po'i pho brang gi bar bya gag gi 'phur stabs kyis chod par byung bar gyur to //	
mi tshe lo brgyad khri pa rnams la /	
lus kyi gnod pa ni /	
'di lta bu dag 'byung ste /	
'di lta ste /	
grang ba dang /	
tsha ba dang /	
bkres pa dang /	
skom pa dang /	
'dod pa dang /	
yi ga chus pa dang /	
rga ba yin no //	
mi tshe lo brgyad khri pa rnams kyi bu mo ni /	
btsas nas lo lnga brgya lon pa dang /	
khyo la gtong bar byed de /	
dper na /	
da ltar gyi lo bco lnga'am /	
lo bcu drug lon pa bzhin no //	
kun dga' bo //	
mi rnams kyi tshe lo brgyad khri thub pa na /	
'khor los bsgyur ba'i rgyal po chen po zhes bya ba /	
mtha' bzhir rnam par rgyal ba /	
chos dang ldan pa /	
chos kyi rgyal po /	
rin po che sna bdun dang ldan pa zhig byung ngo //	
de'i rin po che sna bdun ni /	
'di lta bu byung ste /	
'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
khyim bdag rin po che dang /	
bdun pa ni /	
blon po rin po che nyid yin no //	
de la yang bu dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms pa stong yang tshang bar byung ste /	
de rgya mtsho la thug pa'i sa @130a *//	
chen po ma lus pa gnod par bsdo ba med cing 'tshe ba med pa /	
'di nyid chad pa med cing mtshon gyis bda' ba med la /	
chos dang mthun zhing snyoms par phab ste gnas so //	
de nas rgyal po lha chen po'i skra dang kha spu 'breg mkhan gyi mis 'chos pa na /	
'breg mkhan gyi mi la smras pa /	
kye nang rje /	
nga'i dbu la skra dkar po skyes pa khyod kyis	
mthong ba dang lha'i pho nya byung ba yin gyi	
/ de'i tshe nga'i snyan du gsol cing /	
lha /	
bka' bzhin 'tshal zhes 'breg mkhan gyi mis /	
rgyal po lha chen po'i ltar mnyan to //	
dus gzhan zhig na 'breg mkhan gyis rgyal po lha chen po'i skra dang kha spu 'chos pa na /	
rgyal po lha chen po'i mgo la skra dkar po skyes pas lha'i pho nya byung bar mthong ngo //	
mthong nas kyang rgyal po lha chen po la 'di skad ces smras so //	
lha mkhyen par mdzad du gsol /	
khyed kyi dbu la skra dkar po skyes pas lha'i pho nya byung lags so //	
des smras pa /	
kye nang rje /	
khyod kyi skra dkar po de dag mi 'breg par	
dal gyis dal bu dal bus phyung la nga'i lag	
tu byin cig / lha /	
bka' bzhin 'tshal zhes 'breg mkhan gyis rgyal po lha chen po'i ltar mnyan nas /	
skra dkar po de gser gyi smang tsher gyis mi 'breg par dal gyis phyung nas /	
rgyal po lha chen po'i lag par bzhag go /	
de nas rgyal po lha chen pos skra dkar po	
de lag pa gnyis kyis drangs nas tshigs su bcad	
de smras pa / da ni bdag gi mgo @130b bo la; ;na tshod 'joms pa'i skra skyes te //	
lha yi pho nya byung gyur pas //	
bdag gi rab byung dus la bab //	
bdag gis mi rnams kyi 'dod pa ni /	
spyad zin gyi /	
bdag gis lha'i 'dod pa dag btsal ba'i dus la bab kyi /	
ma la bdag gis gzhon nu thu bo rgyal srid kyi dbang phyug la dbang byed du bcug la /	
rgyal po'i drang srong gi tshangs par spyod pa spyad do //	
snyam nas /	
de nas rgyal po lha chen pos gzhon nu pho nyas bkug nas 'di skad ces smras so //	
bu gzhon nu shes par gyis shig /	
nga'i mgo la skra dkar po skyes pas lha'i pho nya byung bar gyur to //	
ngas mi rnams kyi 'dod pa spyad zin pas /	
ngas lha'i 'dod pa dag btsal ba'i dus la bab ste /	
ngas bu gzhon nu khyod la rgya mtsho'i mtha' klas pa'i sa chen po 'di gtad kyi /	
de khyod kyis chos bzhin gyis rjes su bskyang bar bya'i /	
chos ma yin pas ni /	
ma yin no //	
'ga' zhig chos ma yin pa spyod dam 'dren mar spyod na /	
khyod kyis yul 'khor du gnas su ma gzhug cig /	
bu gzhon nu gang gi tshe khyed kyang mgo la	
skra dkar po skyes pa mthong ba dang lha'i pho	
nya 'ongs pa yin gyi /	
de'i tshe khyod kyis kyang gzhon nu thu bo rgyal	
srid kyi dbang phyug la dbang byed du chug la	
/ rgyal po'i drang srong gi tshangs par spyad pa spyod cig /	
'di ltar /	
bu gzhon nu khyod kyis dge ba'i lam nges pa	
srol dod pa de lta bu'i rjes bsam par bya'i	
/ rgyun chad par ma byed cig /	
skyes bu tha shal du gyur ta re /	
bu gzhon @131a *//	
nu 'ga' zhig 'di lta bu'i skyes bu bzang po	
rgyun du byung ba'i dge ba'i lam nges pa srol	
dod pa de lta bu'i rjes mi 'tsho ba gang	
yin pa de / de rnams kyi rgyun gcod pa yin zhing /	
de de rnams kyi nang na skyes bu tha shal du gyur pa yin no //	
de lta bas na /	
nga khyod la 'di skad ces /	
gang gi tshe khyod kyis 'di lta bu'i skyes bu	
bzang po rgyun du byung ba'i dge ba'i lam nges	
pa srol dod pa de lta bu'i rjes sobs la	
rgyun chad par ma byed cig /	
skyes bu tha shal du gyur par ma byed cig ces smra'o //	
de nas rgyal po lha chen pos gzhon nu thu	
bo rgyal srid kyi dbang phyug la dbang byed du	
bcug nas mi thi la'i lha chen po'i aa mra'i	
tshal de nyid du rgyal po'i drang srong gi tshangs	
par spyod pa spyad do //	
kun dga' bo /	
rgyal po lha chen pos gzhon nu thu bo gang yin pa de /	
rgyal srid kyi dbang phyug la dbang byed du bcug la /	
de'i ming yang 'khor los bsgyur ba'i rgyal po lha chen po zhes bya ba /	
mtha' bzhir rnam par rgyal pa zhes bya ba nas gnas so //	
zhes bya ba'i bar gong ma bzhin du'o //	
de nas rgyal po lha chen po'i skra dang kha	
spu 'breg mkhan gyis mis 'chos pa na zhes bya	
ba nas de de rnams kyi nang na skyes bu	
tha shal du gyur ba yin no //	
zhes bya ba'i bar gong ma bzhin du'o //	
de nas rgyal po lha chen po'i gzhon nu tho	
bo rgyal srid kyi dbang phyug la dbang byed du	
bcug nas rgyal po'i drang srong gi tshangs par spyod	
pa spyad de / kun dga' bo /	
bu @131b dang tsha bo dang yang tsha dang gsum	
tsha la sogs pa de ltar brgyud pas lha chen	
po brgyad khri bzhi stong mi thi la'i lha chen	
po'i aa mra'i tshal de nyid du rgyal po'i drang	
srong gi tshangs par spyod pa spyad do //	
de rnams kyi tha ma rgyal po mu khyud ces bya ba /	
chos kyi rgyal po /	
chos dang ldan pa /	
chos la gnas pa'i rgyal po chen po zhig byung ste /	
de btsun mo dang /	
gzhon nu dang /	
blon po dang /	
khrom gyi ru ba dang /	
grong mi dang /	
yul mi dag dang chos spyod de sbyin pa dag gtong /	
bsod nams dag byed cing bsnyen gnas la gnas te tshul khrims yang dag par blangs nas 'dug go /	
de'i tshe lha'i dbang po brgya byin /	
lha'i mdun sa chos bzang du sum cu rtsa gsum	
pa'i lha 'dus shing 'khod pa rnams kyi mdun du	
bsngags pa rjod par byed de /	
grogs po dag /	
lus 'phags kyi mi rnams kyi rnyed pa legs par rnyed de /	
lus 'phags kyi mi de rnams kyi rgyal po mu khyud ni /	
chos kyi rgyal po /	
chos dang ldan pa /	
chos la gnas pa'i rgyal po chen po de /	
btsun mo dang zhes bya ba nas tshul khrims yang dag par blangs te 'dug go /	
zhes bya ba'i bar gong ma bzhin du'o //	
grogs po dag /	
khyed cag rgyal po mu khyud lta bar 'dod dam /	
ko'u shi ka /	
shin tu 'tshal lo //	
grogs po dag /	
de'i phyir khyod cag sdod cig dang /	
kho bos re zhig rgyal po mu khyud lta'o //	
de nas lha'i dbang po brgya byin /	
dper na /	
skyes bu stobs dang ldan pa'i lag pa bskum pa las brkyang ba'am /	
brkyang ba las bskum @132a *//	
pa tsam gyis sum cu rtsa gsum pa'i lha rnams	
kyi lha'i mdun sa chos bzang nas mi snang bar	
gyur te / mi thi lar rgyal po mu khyud kyi khang bzang du 'dug go /	
'di skad ces kyang smras te /	
mu khyud /	
khyod la lha'i mdun sa chos bzang du sum cu	
rtsa gsum pa'i lha 'dus shing 'dug pa rnams bsngags	
pa brjod pa ni /	
khyod kyis rnyed pa legs par rnyed do //	
grogs po lus 'phags kyi mi rnams kyis rnyed pa	
zhes bya ba nas tshul khrims yang dag par blangs	
te 'dug par byed do //	
zhes bya ba'i bar gong ma bzhin du'o //	
mu khyud /	
khyod sum cu rtsa gsum pa'i lha rnams blta ba'i phyir 'gro 'dod dam /	
ko'u shi ka /	
bdag sum cu rtsa gsum pa'i lha rnams blta ba'i phyir mchi bar 'tshal lo //	
mu khyud /	
de'i phyir sdod cig dang /	
re zhig kho bos khyod la rta cang shes stong dang ldan pa'i shing rta bskur gyi /	
de'i nang du khyod zhugs la ma g-yo bar shog cig /	
de bzhin du bgyi'o //	
zhes rgyal po mu khyud kyis lha'i dbang po brgya byin gyi ltar mnyan to //	
de nas lha'i dbang po brgya byin sum cu rtsa	
gsum pa'i lha rnams kyi nang du song nas kha	
lo sgyur ba ma la gdu la smras pa /	
ma la gdu /	
khyod song la myur ba kho nar rta cang shes stong dang ldan pa'i shing rta bshams te /	
rgyal po mu khyud gang na ba der song la phyin nas 'di skad ces /	
mu khyud /	
khyod la lha'i dbang po brgya byin gyis /	
rta cang shes stong ldan pa'i shing rta @132b bskur ba 'di yin gyi /	
'dir khyod zhugs la ma g-yo bar shog cig ces smros shig /	
ko'u shi ka /	
khyod kyis gsungs pa shin tu bzang ngo //	
zhes kha lo sgyur ba ma la gdus lha'i dbang po brgya byin gyi ltar mnyan nas /	
myur ba kho nar rta cang shes stong dang ldan pa'i shing rta bshams nas /	
rgyal po mu khyud gang na ba der song ste phyin pa dang 'di skad ces smras so //	
mu khyud khyod la lha'i dbang po brgya byin gyis	
rta cang shes stong dang ldan pa'i shing rta bskur	
ba 'di yin gyi /	
'dir khyod zhugs la ma g-yo bar shog cig ces zer ro //	
kun dga' bo /	
rgyal po mu khyud rta cang shes stong dang ldan	
pa'i shing rta'i nang du mi g-yo bar zhugs pa	
dang / de nas kha lo sgyur ba ma la	
gdus rgyal po mu khyud la 'di skad ces smras	
dang / so // mu khyud /	
khyod kyi shing rta gang logs su drang /	
gang na sems can sdig pa'i las can rnams /	
sdig pa mi dge ba'i las kyi rnam par smin pa so sor nyams su myong ba logs su'am /	
gang na sems can dge ba'i las can rnams /	
las dge ba'i rnam par smin pa so sor nyams su myong ba logs su drang /	
ma la gdu /	
de'i phyir kho bos gang du gnyi ga mthong bar 'gyur ba /	
gang na sems can sdig pa'i las can rnams /	
sdig pa mi dge ba'i las kyi rnam par smin	
pa so sor nyams su myong ba dag yod pa	
dang / gang na sems can dge ba'i las can rnams /	
las dge ba'i rnam par smin pa so sor nyams	
su myong ba dag yod pa der shing rta @133a	
*// drongs shig /	
de nas kha lo sgyur ba ma la gdus /	
rgyal po mu khyud kyi shing rta /	
gang na sems can sdig pa mi dge ba'i las	
kyi rnam par smin pa so sor nyams su myong	
ba dag yod pa dang /	
gang na sems can dge ba'i las can rnams /	
las dge ba'i rnam par smin pa so sor nyams	
su myong ba dag yod pa gnyi ga rgyal po	
mu khyud kyis ji ltar mthong bar 'gyur ba de	
ltar drangs so // kun dga' bo /	
rgyal po mu khyud sum cu rtsa gsum pa'i lha rnams kyi nang du song nas /	
rgyal po mu khyud lha'i mdun sa chos bzang du	
zhugs pa dang lha'i dbang po brgya byin gyis rgyal	
po mu khyud la stan phyed bstabs nas /	
rgyal po mu khyud dang lha'i dbang po brgya byin stan phyed phyed la 'khod do //	
kun dga' bo /	
rgyal po mu khyud dang lha'i dbang po brgya byin stan phyed phyed la 'khod pa na /	
khyad par ram /	
bsam pa'am /	
tha dad du bya ba med kyi /	
gzhan du na lha'i dbang po brgya byin ni /	
mig 'dzum par mi byed do //	
de nas lha'i dbang po brgya byin gyis rgyal po mu khyud la 'di skad ces smras so //	
mu khyud /	
'di nyid du 'dug la mu khyud khyod dga' bar spyod cig /	
'dod pa'i yon tan lnga 'byor cing ldan pa la rtsed mo byos shig /	
dga' bar spyod cig /	
dga' mgur spyod cig /	
de nas rgyal po mu khyud kyis de'i tshe tshigs su bcad de smras pa /	
ji ltar snod dang shing rta dag /	
re zhig dus kyi brnyan po ltar //	
gzhan dag @133b dbang sgyur gang yin pa'i //	
gnas kyang de dang 'dra ba yin //	
'di nas mi thi lar song la //	
dge ba mang po rnams bya ste //	
bsod nams byas shing 'byor byas nas //	
mtho ris su ni 'gro bar bya //	
kun dga' bo /	
de'i tshe de'i dus na rgyal po lha chen po	
zhes bya ba gang gis dge ba'i lam nges pa	
de la zhugs shing /	
gang dge ba'i lam nges pa la zhugs pa la	
brten nas lha chen po brgyad khri bzhi stong mi	
thi la'i lha chen po'i aa mra'i tshal 'di nyid	
du rgyal po'i drang srong gi tshangs par spyod pa	
spyad par gyur pa byung ba gang yin pa de	
/ gzhan yin pa snyam du sems na /	
khyod kyis de ltar mi blta'o //	
de ci'i phyir zhe na /	
kun dga' bo /	
nga nyid de'i tshe de'i dus na rgyal po lha chen po zhes bya bar gyur te /	
nga nyid kyis dge ba'i lam nges pa de srol btod cing /	
dge ba'i las nges pa srol dod pa la brten	
nas lha chen po brgyad khri bzhi stong gis mi	
thi la 'di nyid na lha chen po'i aa mra'i	
tshal 'di nyid du rgyal po'i drang srong gi tshangs	
par spyod pa spyad do //	
de ci'i phyir zhe na /	
kun dga' bo //	
de'i tshe nga 'dod chags dang bcas /	
zhe sdang dang bcas /	
gti mug dang bcas par gyur te /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa las yongs su ma grol zhing sdug bsngal las yongs su ma grol lo zhes gsung ngo //	
kun dga' bo /	
da ni /	
nga nyid 'jig rten du ston pa de bzhin gshegs pa dgra bcom pa @134a *//	
yang dag par rdzogs pa'i sangs rgyas rig pa dang zhabs su ldan pa /	
bde bar gshegs pa 'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa sangs rgyas bcom ldan 'das su gyur nas /	
'dod chags dang bral /	
zhe sdang dang bral /	
gti mug dang bral bas skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal pa dang /	
yid mi bde ba dang /	
'khrug pa las yongs su grol zhing sdug bsngal las yongs su grol lo zhes gsung ngo //	
kun dga' bo /	
de ltar na yang ngas dge ba'i lam nges pa	
srol gtod pa de la brten nas sems can skye	
ba'i chos can rnams ni /	
skye ba'i chos nyid las yongs su grol bar 'gyur /	
sems can rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa'i chos can rnams ni /	
'khrug pa'i chos nyid las yongs su grol bar 'gyur /	
ngas dge ba'i lam nges pa la zhugs shing /	
dge ba'i lam nges pa la zhugs pa de la	
brten nas sems can skye ba'i chos can nas sems	
can 'khrug pa'i chos can gyi bar dag 'khrug pa'i	
chos nyid las yongs su grol bar 'gyur ba de	
gang yin zhe na /	
'di lta ste /	
'phags pa'i lam yan lag brgyad pa yin te /	
'di lta ste /	
yang dag pa'i lta ba dang /	
yang dag pa'i rtog pa dang /	
yang dag pa'i ngag dang /	
yang dag pa'i las kyi mtha' dang /	
yang dag pa'i @134b 'tsho ba dang /	
yang dag pa'i rtsol ba dang /	
yang dag pa'i dran pa dang /	
yang dag pa'i ting nge 'dzin te /	
'di ni /	
ngas dge ba'i lam nges pa la zhugs pa /	
dge ba'i lam nges pa la zhugs pa de la	
brten nas sems can skye ba'i chos can nas gong	
ma bzhin du 'khrug pa'i chos nyid las yongs su	
grol bar 'gyur ba'i bar yin no //	
kun dga' bo /	
khyod kyis kyang de bzhin du dge ba'i lam nges	
pa srol dod pa de lta bu'i rjes bsab par	
bya yi / rgyun chad par ma byed cig /	
skyes bu tha shal du gyur par ma byed cig /	
kun dga' bo /	
gang la la de lta bu'i nyan thos bzang po	
rgyun du byung ba'i dge ba'i lam nges pa srol	
dod pa de lta bu'i rjes mi 'tshob pa de	
ni / de rnams kyi rgyun gcod pa yin zhing /	
de de rnams kyi skyes bu tha shal du gyur ba yin no //	
de bas na /	
nga khyod la 'di skad du /	
ci nas kyang khyod kyis de lta bu'i nyan thos	
bzang po rgyun du byung ba'i lam nges pa srol	
dod pa de lta bu de'i rjes su sobs shig	
/ rgyun chad par ma byed cig /	
skyes bu tha shal du gyur par ma byed cig ces smra'o //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
lus 'phags gang na ba der 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to //	
de nas bcom ldan 'das lus 'phags su byon nas	
lus 'phags kyi phyogs gzhan zhig tu 'dzum pa mdzad	
do // zhes bya ba nas sangs rgyas bzhi'i gdan yin no zhes bya ba dang /	
@135a *// skad cig bzhugs nas zhes bya ba rgyas par gong ma bzhin no //	
tshe dang ldan pa kun dga' bo la bka' stsal pa /	
kun dga' bo /	
sa la gang na bar 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas /	
bcom ldan 'das spong byed nas ljongs rgyu zhing gshegs pa dang /	
sa lar byon nas sa la'i bram ze'i grong na bzhugs so //	
de nas bcom ldan 'das snga dro na bza' sham thabs mnabs /	
lhung bzed dang chos gos bsnams te sa lar bsod snyoms la zhugs so //	
de nas bdud sdig can 'di snyam du sems te /	
dge sbyong go'u ta ma 'dis la'i bram ze'i grong na 'dug ste /	
snga dro sham thabs bgos /	
lhung bzed dang chos gos thogs te sa lar bsod snyoms la zhugs kyi /	
ma la bdag gis sa la'i bram ze dang /	
khyim bdag rnams ji ltar dge sbyong go'u ta mas	
lhung bzed bkrus te sa lar bsod snyoms la zhugs	
pa / bkrus pa de kho na bzhin bsod snyoms	
kham 'ga' yang ma rnyed par phyir ldog pa de	
lta de ltar byin gyis pa brlab bo //	
snyam mo //	
de nas bdud sdig can gyis sa la'i bram ze	
dang khyim bdag rnams bcom ldan 'das kyis ji ltar	
lhung bzed bkrus te sa lar bsod snyoms la zhugs	
pa / bkrus pa de kho na bzhin du bsod	
snyoms kham 'ga' yang ma rnyed par slar byon pa	
de lta de ltar byin gyis brlabs so //	
@135b de nas bdud sdig can gyis bdag nyid bram ze'i khye'u'i cha byad du mngon par sprul nas /	
bcom ldan 'das kyi rjes bzhin rjes bzhin du 'brang zhing 'di skad ces kyang smras so //	
dge sbyong dge sbyong /	
bsod snyoms kham 'ga' yang ma rnyed dam /	
de nas bcom ldan 'das 'di snyam du dgongs te /	
kye ma /	
nye bar 'ongs pa 'di ni /	
bdud sdig can yin te /	
'di lta ste /	
rnam par dkrug pa'i las byed do //	
snyam du thugs su chud nas tshigs su bcad de bka' stsal pa /	
de bzhin gshegs la khyad bsad pas //	
khyod kyis bsod nams min mang bsags //	
sangs rgyas rnams ni brgal dka' bar //	
sdig can ji ga mi shes sam //	
dge sbyong /	
de'i phyir na slar yang sa lar bsod snyoms la bzhud cig dang /	
ci nas kyang bsod snyoms rnyed pa de ltar bgyi'o //	
de nas bcom ldan 'das kyis de'i tshe tshigs su bcad de bka' stsal pa /	
nga la ci yang mi bdog pa //	
skye ma shin tu bder 'tsho ste //	
'od gsal lha rnams ji lta bar //	
dga' ba yin ni zas bza' 'o //	
nga la ci yang mi bdog pa //	
kye ma shin tu bder 'tsho ste //	
'jig tshogs lta la mi brten pas //	
dga' ba yin ni zas bza' 'o //	
de nas bdud sdig can 'di snyam du sems te /	
dge sbyong go'u ta ma'i sems kyi bdag gi bsam pa shes so //	
snyam du rig nas /	
sdug bsngal dang /	
yid mi bde ba dang /	
'gyod pas de nyid du mi snang bar gyur to //	
de nas bcom ldan 'das kyis tshe dang ldan sa kun dga' bo la bka' stsal pa /	
kun dga' bo /	
khron pa can gang na par 'dod do //	
btsun pa /	
@136a *// bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to //	
de nas bcom ldan 'das khron pa can du byon to //	
khron pa can na bud med gzhan zhig 'phyang thag	
dang chu snod khyer te khron pa'i drung du song	
ba dang / skyes pa gzhan zhig de la chags	
pa'i kun nas dkris pa'i sems kyis rjes bzhin rjes	
bzhin du 'brang ba dang /	
de yang lhag par de la chags pas de gnyis phan tshun du 'tham zhing khron par dong ngo //	
de'i bu khye'u chung ngu ma zhig de dang lhan cig phyi bzhin 'brang zhing song ngo //	
de nas de skyes pa la rtog cing chu snod btang ngo snyam ste /	
khye'u chung de'i mgul na thag pas btags te btang ba las shi bar gyur to //	
de sngon ma thos pa'i tshigs su bcad pa thos pa /	
'dod pa khyod rtsa ngas shes te //	
rtog pa las ni 'dod pa skyes //	
khyod la rtog pa ma byas dang //	
de nas nga la mi 'byung ngo //	
bcom ldan 'das kyang lam de nas gshegs te /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
tshigs su bcad pa 'di zungs shig /	
tshigs su bcad pa 'di ni /	
'das pa'i yang dag par rdzogs pa'i sangs rgyas kyis gsungs pa yin te /	
'di so so'i skye bo'i lag tu 'ongs pas mi snang /	
mi gsal /	
rnam par mi gsal lo //	
bcom ldan 'das kyis bka' stsal pa /	
ngas ji ltar sems 'di myur du 'gyur ba de lta bu'i chos ni /	
@136b gcig kyang ma mthong ngo //	
de nas bud med de bu'i mya ngan gyis gdungs nas /	
bcom ldan 'das kyi zhabs gnyis la gtugs pa dang /	
bcom ldan 'das kyis de'i bsam pa dang /	
bag la nyal dang /	
khams dang /	
rang bzhin mkhyen nas de dang mthun pa'i chos bshad pa mdzad de /	
de thos pas bud med des 'jig tshogs la lta	
ba'i ri'i rtse mo nyi shu mtho ba ye shes	
kyi rdo rjes bcom nas rgyun du zhugs pa'i 'bras	
bu mngon sum du byas te /	
bden pa mthong nas lan gsum du ched du brjod pas ched du brjod pa /	
btsun pa /	
bdag la 'di lta bu ni /	
mas ma bgyis te /	
phas ma lags /	
rgyal pos ma lags /	
lha rnams kyis ma lags /	
snga ma 'das pa rnams kyis ma lags /	
dge sbyong dang bram ze rnams kyis ma lags /	
sdug bas ma lags /	
rang gi skye bo dang gnyen gyi tshogs kyis ma lags pa gang lags pa /	
bcom ldan 'das kyis bdag la mdzad de /	
bdag gis dge ba'i bshes gnyen bcom ldan 'das la brten nas ngan song rnams kyi sgo ni bkum /	
mtho ris dang thar pa'i sgo rnams ni phye /	
sems can dmyal ba dang /	
dud 'gro dang /	
yi dvags nas ni /	
rkang pa drangs /	
lha dang mi rnams su ni /	
rab tu bzhag /	
'khor ba las ni /	
thag bsrings /	
khrag dang mchi ma'i rgya mtsho ni /	
bskams /	
rus pa'i ri bo las ni /	
bsgral /	
thog ma med pa'i dus nas bsags pa'i 'jig tshogs	
la lta ba'i ri'i rtse mo nyi shu mtho ba	
ni / ye shes kyi rdo rjes bcom nas rgyun @137a *//	
du zhugs pa'i 'bras bu mngon sum du bgyis te /	
btsun pa /	
bdag ni /	
'phags so //	
mngon par 'phags so //	
bdag bcom ldan 'das dang /	
chos dang /	
dge slong gi dge 'dun la skyabs su mchis lags kyi /	
bdag dge bsnyen du gzung du gsol /	
deng slan chad ji srid 'tsho'i bar du srog dang	
yang bsdos te skyabs su mchi bar mngon par dad	
lags so // de nas bcom ldan 'das kyis tshe	
dang ldan pa kun dga' bo la bka' stsal pa	
lags so // / kun dga' bo /	
nga byang chub sems dpar gyur pa na /	
phyogs 'di nyid du drang srong ngan spong gi bus	
gdan dang rtsa ba dang 'bras bu la spyan drangs	
so // phyogs gzhan zhig tu yang bcom ldan 'das kyis bka' stsal pa /	
kun dga' bo /	
nga byang chub sems dpar gyur pa na /	
rga ba la sogs pas yid byung ste; phyogs 'di	
nyid du lha'i dbang po brgya byin rngon pa'i cha	
byad du byas pa la ka shi ka'i ras phran	
byin nas gos ngur smrig blangs pa yin te /	
bram ze dang khyim bdag dad pa can rnams kyis	
ngur smrig blangs pa zhes bya ba'i mchod rten brtsigs	
te / da dung du yang dge slong mchod rten la phyag 'tshal ba dag phyag byed do //	
lha'i dbang po brgya byin gyis kyang ka shi ka'i	
ras phran sum cu rtsa gsum pa'i lha'i nang du	
khyer te bzhag nas ka shi ka'i dus mchod chen	
po btsugs te / da dung du yang de la	
sum cu rtsa gsum pa'i lha dag bya ba byed	
po btsugs te / do // phyogs gzhan zhig tu yang bcom ldan 'das kyis @137b bka' stsal pa /	
kun dga' bo /	
nga byang chub sems dpar gyur pa na /	
phyogs 'dir ral gri autpa la sngon po 'dra bas	
dbu skra bregs nas steng gi nam mkha' la 'phangs	
pa yin te / bram ze dang khyim bdag dad	
pa can rnams kyis dbu skra blangs pa zhes bya	
ba'i mchod rten brtsigs te /	
da dung du yang dge slong mchod rten la phyag 'tshal ba dag phyag byed do //	
lha'i dbang po brgya byin gyis kyang dbu skra sum	
cu rtsa gsum pa'i lha'i nang du khyer te bzhag	
nas gtsug phud kyi dus mchod chen po btsugs te	
/ da dung du yang de la sum cu rtsa gsum pa'i lha rnams bya ba byed do //	
phyogs gzhan zhig tu yang bcom ldan 'das kyis bka' stsal pa /	
kun dga' bo /	
phyogs 'dir rta'i rgyal po bsngags ldan 'dun pas khrid nas slar btang ba yin te /	
bram ze dang khyim bdag dad pa can rnams kyis	
bsngags ldan slar btang ba zhes bya ba'i mchod rten	
brtsigs te / da dung ngu yang dge slong mchod rten la phyag 'tshal ba dag phyag byed do //	
de nas bcom ldan 'das yul gnag lhas can du byon nas /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
gnag lhas can 'dir rigs kyi bu 'dun pa btsas nas 'di nyid du chen por gyur to //	
de nas bcom ldan 'das sdig can du byon te /	
sdig can gyi gyad rnams kyis bcom ldan 'das sdig can du gshegs so //	
zhes thos so //	
thos nas kyang rgan rabs rgan rabs @138a *//	
rnams kyis smras pa /	
gzhon nu gang yin pa de dag gis lam bzang por byos shig /	
bdag cag gis ni /	
grong khyer bzang por bya'o //	
de nas gzhon nu rnams kyis lam bzang por bya bar brtsams pa na /	
de rnams kyi pha bong zhig mthong nas de rnams kyis de dor bar brtsams pa las /	
'dor bar ma nus so //	
bcom ldan 'das kyang phyogs de nyid du gshegs nas bka' stsal pa /	
gnas 'jog dag /	
'di ci bya /	
bcom ldan 'das kyi slad du bshul bzang por bgyi lags na /	
pha bong 'di /	
dor bar rngo ma thogs so //	
bcom ldan 'das kyis bka' stsal pa /	
gal te de lta na ngas 'dor ram /	
bcom ldan 'das 'dor du gsol /	
de nas bcom ldan 'das kyi zhabs g-yas pa'i mthe	
bos pha bong steng gi nam mkha' la 'phags te	
/ mig rgyang gis kyang mi sod par bor ba dang /	
de'i sgras gyad rnams sdangs par gyur to //	
bcom ldan 'das kyis bka' stsal pa /	
gnas 'jog dag /	
ma 'jigs shig /	
de nas bcom ldan 'das kyi rdzu 'phrul gyi stobs	
kyis pha bong de phye mar brlags nas rdul dbab	
par brtsams so // gyad rnams kyis gsol pa /	
bcom ldan 'das /	
rdul ga las 'bab lags /	
bcom ldan 'das kyis /	
bka' stsal pa /	
de bzhin gshegs pas pha bong de phye mar brlags pa yin no //	
bcom ldan 'das ma legs pa zhig bgyis so //	
ci /	
slar mtshams sbyar ram /	
bcom ldan 'das /	
slar @138b mtshams sbyar du gsol /	
de nas bcom ldan 'das kyis mos pa'i stobs kyis	
slar sbyar nas gnas ji lta ba bzhin du bzhag	
ste / bcom ldan 'das kyang de nyid na bzhugs so //	
gyad lnga brgya po de dag kyang de nyid du tshogs nas gsol pa /	
bcom ldan 'das /	
bcom ldan 'das kyis pha bong de stobs gang gis 'phangs lags /	
bcom ldan 'das kyis bka' stsal pa /	
gnas 'jog dag yab dang yum las byung ba'i stobs kyis so //	
de rnams kyis gsol pa /	
stobs gang gis phye mar brlags lags /	
bcom ldan 'das kyis bka' stsal pa /	
rdzu 'phrul gyi stobs kyis so //	
gang gis slar mtshams sbyor lags /	
mos pa'i stobs kyis so //	
bcom ldan 'das kyi yab dang yum las byung ba'i stobs kyi tshad ji tsam lags /	
gnas 'jog dag /	
mi bcu'i stobs gang yin pa de ni /	
glang phal ba gcig gi yin no //	
glang phal pa bcu'i stobs gang yin pa de ni /	
ba med sngon po gcig gi yin no //	
ba men sngon po bcu'i stobs gang yin pa de ni /	
glang po che phru gu gcig gi yin no //	
glang po che phru gu bcu'i gang yin pa de ni /	
glang po che mo gcig gi yin no //	
glang po che mo bcu'i gang yin pa de ni /	
glang po che phal gcig gi yin no /	
glang po che phal bcu'i gang yin pa de ni /	
glang po che mche ba med gcig gi yin no /	
glang po che mche ba med bcu'i gang yin pa de ni /	
sngon po gcig gi yin no //	
sngon po bcu'i gang yin pa de ni /	
ser po gcig gi yin no //	
ser po bcu'i gang yin @139a *//	
pa de ni /	
dmar po gcig gi yin no //	
dmar po bcu'i gang yin pa de ni /	
dkar po gcig gi yin no //	
dkar po bcu'i gang yin pa de ni /	
'bigs byed kyi glang po gcig gi yin no //	
'bigs byed kyi glang po che bcu'i gang yin pa de ni /	
spos kyi glang po che gcig gi yin no /	
spos kyi glang po che bcu'i gang yin pa de ni /	
tshan po che gcig gi yin no; ;tshan po che bcu'i gang yin pa de ni /	
tshan po che chen po gcig gi yin no //	
tshan po che chen po bcu'i gang yin pa de ni /	
rab gnon gcig gi yin no //	
rab gnon bcu'i gang yin pa de ni /	
stobs mchog gcig gi yin no //	
stobs mchog bcu'i gang yin pa de ni /	
sred med kyi bu'i stobs phyed do //	
sred med kyi bu'i stobs phyed gnyis gang yin pa de ni /	
sred med kyi bu'i stobs yin te /	
de de bzhin gshegs pa'i tshigs dang tshigs phran dag na yod pas gnas 'jog dag /	
de bzhin gshegs pa dgra bcom pa yang dag par rdzogs pa'i sangs rgyas rnams ni /	
sred med kyi bu'i stobs kyi tshogs can yin no //	
bar sdom la /	
mi dang glang dang ba men dang ni de bzhin glang chen phru gu dang //	
glang chen mo dang phal dang mche ba med dang de bzhin bzhi tshan dang //	
'bigs byed glang chen spos kyi glang chen dang ni tshan po che gnyis dang //	
rab gnon dang ni stobs mchog dag dang sred med bu yi stobs gnyis so //	
sred med kyi bu'i stobs gang lags @139b pa 'di	
de bzhin gshegs pa'i yab yum las byung ba'i stobs	
lags na / btsun pa /	
yab dang yum las byung ba'i stobs dang /	
ting nge 'dzin gyi stobs dang /	
mos pa'i stobs las /	
stobs gzhan mchis sam /	
gnas 'jog dag /	
yod de /	
'di lta ste /	
bsod nams kyi stobs zhes bya ba yin te /	
gnas 'jog dag /	
bsod nams kyi stobs dang ldan pas de bzhin gshegs	
pas byang chub kyi shing drung du bdud 'khor 'byung	
po bye ba sum cu rtsa drug can bcom nas	
bla na med pa'i ye shes brnyes so //	
btsun pa /	
yab dang yum las byung ba'i stobs dang /	
ting nge 'dzin gyi stobs dang /	
mos pa'i stobs dang /	
bsod nams kyi stobs 'di bas lhag pa'i stobs gzhan lta mchis lags sam /	
gnas 'jog dag /	
yod de /	
'di lta ste /	
ye shes kyi stobs zhes bya ba yin te /	
ye shes kyi stobs dang ldan pas /	
de bzhin gshegs pas thog ma med pa'i dus nas bsags pa'i nyon mongs pa'i tshogs por /	
spangs /	
bsal te so sor spangs so //	
btsun pa; yab dang yum las byung ba'i stobs dang /	
ting nge 'dzin gyi stobs dang /	
mos pa'i stobs dang /	
bsod nams kyi stobs dang /	
ye shes kyi stobs 'di bas lhag pa'i stobs gzhan lta mchis lags sam /	
gnas 'jog dag /	
yod de /	
'di lta ste /	
rdzu 'phrul gyi stobs zhes bya ba yin te /	
gnas 'jog dag /	
rdzu 'phrul gyi stobs dang ldan pas /	
de bzhin gshegs pas 'od @140a *//	
srung rdzogs byed la sogs pa ston pa drug po	
thams cad mkhyen pa ma yin par thams cad mkhyen	
par mngon pa'i nga rgyal byed pa dag spobs pa	
med par byas so //	
btsun pa /	
'di ltar /	
yab dang yum las byung ba'i stobs dang /	
ting nge 'dzin gyi stobs dang /	
mos pa'i stobs dang /	
bsod nams kyi stobs dang /	
ye shes kyi stobs dang /	
rdzu 'phrul gyi stobs 'di bas lhag pa'i stobs gzhan lta mchis lags sam /	
gnas 'jog dag /	
yod de /	
'di lta ste /	
mi rtag pa'i stobs zhes bya ba yod de /	
gnas 'jog dag /	
mi rtag pa'i stobs dang ldan pas /	
de bzhin gshegs pa'i yab dang yum las byung ba'i stobs gang yin pa dang /	
bsod nams kyi stobs gang yin pa dang /	
ting nge 'dzin gyi stobs gang yin pa dang /	
mos pa'i stobs gang yin pa dang /	
ye shes kyi stobs gang yin pa dang /	
rdzu 'phrul gyi stobs gang yin pa de dag thams cad /	
shing s'a la zung gi bar du gzi med par 'gyur ro //	
tshigs su bcad de yang bka' stsal pa /	
ye shes stobs dang bsod nams stobs dang ni //	
rdzu 'phrul stobs dang sku yi stobs pas kyang //	
nga yi gzi brjid 'joms par byed pa yi //	
mi rtag nyid ni ches stobs ldan par 'dod /	
gang du gser gyi ri dbang rtse mo lta bur 'dug pa'i sku //	
'di 'dra mi rtag nyid kyi gzi yis bcom nas 'jig 'gyur ba //	
mi rtag shin tu stobs dang ldan par @140b mkhas pas shes bya ste //	
gang du mi rtag nyid kyi rdzi ba med pa de thob bya ////	
'dul ba gzhi /	
bam po sum cu pa /	
gnas 'jog dag /	
da ltar gyi mi rnams tshe dang /	
kha dog dang /	
stobs dang /	
longs spyod kyi bar dag nyams pa la ltos /	
rdo 'di ni /	
bskal pa dang po'i mi rnams kyi pang tshad kyi rdo yin te /	
'di la lag rjes kyang snang ngo //	
de rnams shin tu ya mtshan skyes nas /	
de rnams kyi stobs kyi dregs pa gang yin pa de /	
med par gyur to //	
de nas bcom ldan 'das kyis gyad de rnams kyi bsam pa dang /	
bag la nyal dang /	
khams dang rang bzhin mkhyen nas //	
de dang mthun pa'i 'phags pa'i bden pa bzhi rtogs par 'gyur ba'i chos bshad pa mdzad de /	
de thos nas 'jig tshogs la lta ba'i ri rtse	
mo nyi shu mtho ba ye shes kyi rdo rjes	
bcom nas rgyun du zhugs pa'i 'bras bu mngon sum	
du byas te / de rnams kyis bden pa mthong	
nas lan gsum du ched du brjod pas ched du	
du byas te / brjod pa / btsun pa /	
'di lta bu ni /	
bdag cag la mas ma bgyis te /	
phas ma lags /	
rgyal pos ma lags /	
lha rnams kyis ma lags /	
sngon gyi 'das pas ma lags /	
dge sbyong dang bram zes ma lags /	
sdug pas ma lags /	
rang gi skye bo dang gnyen gyi tshogs kyis ma	
lags pa gang lags pa bdag cag la mdzad de	
/ bdag cag gis dge ba'i bshes gnyen bcom ldan 'das la brten nas sems can dmyal ba dang /	
dud 'gro dang /	
yi dvags rnams kyi gnas nas ni /	
@141a *// rkang pa drangs /	
lha dang mi rnams su ni /	
rab tu bkod /	
'khor ba las ni /	
ring du mdzad /	
thog ma med pa nas bsags pa'i 'jig tshogs la	
lta ba'i ri'i rtse mo nyi shu mtho ba ye	
shes kyi rdo rjes bcom nas rgyun du zhugs pa'i	
'bras bu mngon sum du bgyis te /	
btsun pa /	
bdag cag ni /	
'phags so //	
mngon par 'phags so //	
de lta bas na /	
bdag cag ni /	
bcom ldan 'das dang /	
chos dang /	
dge slong gi dge 'dun la skyabs su mchi lags kyi /	
bdag dge bsnyen du gzung du gsol /	
deng slan chad ji srid 'tsho'i bar du srog dang	
yang bsdos te skyabs su mchi bar mngon par dad	
lags so // de nas bcom ldan 'das kyis tshe	
dang ldan pa kun dga' bo la bka' stsal pa	
lags so // / kun dga' bo /	
ku sha'i grong khyer gang na bar 'dod ngo; ;btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to //	
de nas bcom ldan 'das grong khyer sdig pa can	
du ma bzhud par ku sha'i grong khyer gang na	
bar rgyu zhing gshegs te rim gyis rgyu zhing gshegs	
pa dang ku sha'i grong khyer du byon nas /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
ku sha'i grong khyer 'dir shing s'a la zung gi	
bar du ring po mi thogs pa kho nar de	
bzhin gshegs pa yongs su mya ngan las 'da' bar	
'gyur ro // sdom la /	
ste'u dang lhas @141b bltas lumbi ni //	
ser skya dang ni shing 'da' dang //	
gser thub zhing pa chos gos dang //	
khrus dang bye can bcu tshogs yin //	
bcom ldan 'das sgra ngan na sgra ngan rnams kyi	
grong rdal khra bo 'dul na bzhugs so; ;de nas	
bcom ldan 'das kyis dge slong rnams la bka' stsal	
pa / dge slong dag /	
ngas zag pa zad pa shes shing mthong nas gsungs te /	
rgyas par yang dag par ldan pa'i lung las phung	
po'i le'u las ste'u lta bu'i mdo 'byung ba yin	
no // lhas bltas su byon nas der tshe dang	
ldan pa kun dga' bo la 'di skad ces bka'	
no // stsal to // kun dga' bo /	
lhas bltas 'dir sh'akya shin tu blo gsal btsas te /	
'di nyid du chen por gyur to //	
lumbi nir gshegs nas de nas tshe dang ldan pa kun dga' bo la bka' stsal pa /	
kun dga' bo /	
lumbi ni'i tshal 'dir nga btsas nas ring po ma	
lon zhing sus kyang ma bslangs par gom pa bdun	
por nas ngas phyogs bzhir bltas te /	
nga'i srid pa'i skye ba'i mtha' ni /	
'di yin no //	
zhes tshig tu smras so //	
ser skya'i gnas su byon nas /	
des tshe dang ldan pa kun dga' bo la bka' stsal pa /	
kun dga' bo /	
ser skya'i gnas 'dir rgyal po zas gtsang btsas te 'di nyid du chen por gyur to //	
shing bal gyi 'da' ba can du byon nas /	
de nas bcom ldan 'das kyis dge slong rnams la bka' stsal pa /	
dge slong dag /	
chos bzhin ma yin pa dang /	
chos kyi 'khor bshad kyi /	
legs par nyon la yid la zungs shig dang bshad do //	
chos ma yin @142a *//	
pa'i 'khor gang zhe na /	
'khor gang zhig 'dun pas 'gro ba dang /	
zhe sdang dang /	
gti mug dang /	
'jigs pas 'gro ba ste /	
'di ni /	
chos ma yin pa'i 'khor zhes bya'o //	
chos kyi 'khor gang zhe na /	
'khor gang zhig 'dun pas 'gro ba ma yin /	
zhe sdang gis ma yin /	
gti mug gis ma yin /	
'jigs pas 'gro ba ma yin pa ste /	
'di ni /	
chos kyi 'khor zhes bya'o //	
dge slong dag /	
ngas khyed la chos ma yin pa dang /	
chos kyi 'khor ngas bshad do //	
zhes gang gsungs pa bshad pa ni /	
de yin no //	
mtshams can gyi grong du byon nas /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
mtshams can gyi grong 'dir yang dag par rdzogs pa'i sangs rgyas gser thub bltams te /	
'di nyid du yongs su mya ngan las 'das so //	
zhing pa'i grong khyer du byon nas de nas bcom	
ldan 'das kyis tshe dang ldan pa kun dga' bo	
la bka' stsal pa /	
kun dga' bo /	
nga byang chub sems dpar gyur pa na zhing pa'i	
grong 'dir yab zas gtsang gi las kyi mtha' rnams	
la bltas nas / shing dzambu'i grib ma la zag	
pa med pa dang 'dra bar bsam gtan dang po	
la snyoms par bzhugs so; ;phyogs gzhan zhig na yang	
tshe dang ldan pa kun dga' bo la bka' stsal	
la bltas nas / pa / kun dga' bo /	
phyogs 'dir yang dag par rdzogs pa'i sangs rgyas gser	
thub kyis na bza' chos gos @142b brkyang pa yin	
no // khrus kyi grong du byon nas /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
khrus kyi grong 'dir yang dag par rdzogs pa'i sangs rgyas gser thub kyis khrus mdzad pas /	
de bas na /	
'di'i ming khrus kyi grong /	
khrus kyi grong zhes bya bar grags so //	
bye ma can du byon nas bye ma can du	
shing 'dzeg gi shing lta bu'i mdo'i lam gyi tshogs	
rgyas par bsdus so //	
sdom la /	
'dod pa mthun dang shas che dang //	
lo ma bdun dang 'char ka dang //	
mnyan yod gdu bu sa can dang //	
seng ge'i grong dang grong gsar dang //	
grong khyer dang ni khri'u brtsegs //	
phyi ma n+ya gro dha grong ste //	
grong khyer de dag bcu gnyis gsungs //	
bcom ldan 'das 'dod pa mthun pa na 'dod pa mthun pa'i nags khrod na bzhugs so //	
de nas bcom ldan 'das kyis dge slong rnams la bka' stsal pa /	
dge slong dag /	
nga zla ba gsum po 'di la nang du yang dag 'jog par bzhed kyi /	
nga la bsod snyoms stob pa dang bco lnga pa'i	
gso sbyong de nyid ma gtogs par dge slong su	
yang ma 'ong zhig /	
bcom ldan 'das zla ba gsum po de la nang	
du yang dag 'jog la zhugs nas bsod snyoms stob	
pa'i dge slong dang /	
bco lnga pa'i gso sbyong de nyid ma gtogs par dge slong su yang der mi 'gro'o //	
de nas bcom ldan 'das kyis zla ba gsum po de kho na 'das nas /	
dge slong gi dge 'dun gyi gud la gdan bshams pa nyid la bzhugs so //	
bzhugs nas @143a *//	
bcom ldan 'das kyis dge slong rnams la bka' stsal pa /	
dge slong dag /	
khyed la gal te gzhan mu stegs can dang /	
kun tu rgyu rnams nye bar lhags nas 'di skad ces 'di ste /	
dge sbyong go'u ta ma gnas pa gang zhig gis	
zla ba gsum po 'di la nang du yang dag	
bzhag par gyur ces 'dri na /	
de skad ces dris pa la dbugs rngub pa dang 'byung bas bzhugs so //	
zhes brjod par bya'o //	
de ci'i phyir zhe na /	
dge slong dag /	
nga ni /	
zla ba gsum po 'di la dbugs rngub pa dang /	
dbugs 'byung ba dran pa'i gnas pas nang du yang dag bzhag ste /	
ngas dran bzhin du dbugs rngubs na yang dran bzhin du rngubs so //	
snyam du yang dag pa ji lta ba bzhin du rab tu shes so //	
dran bzhin du dbugs phyung na yang dran bzhin du dbugs phyung ngo //	
snyam du yang dag pa ji lta ba bzhin du rab tu shes so //	
ring po dang /	
thung ngu dang /	
lus thams cad yang dag par myong nas dbugs rngubs na /	
lus thams cad yang dag par myong nas dbugs rngubs so //	
snyam du yang dag pa ji lta ba bzhin du rab tu shes so //	
lus thams cad yang dag par myong nas dbugs phyung	
na yang lus thams cad yang dag par myong nas	
dbugs phyung ngo; ;snyam du yang dag pa ji lta	
ba bzhin du rab tu shes so //	
lus kyi 'du byed shin tu sbyangs nas dbugs rngubs pa dang /	
lus kyi 'du byed shin tu sbyangs nas dbugs phyung na yang dbugs @143b phyung ngo //	
dbugs rngubs so //	
snyam du yang dag pa ji lta ba bzhin du rab tu shes so //	
zhes bya ba nas /	
'gog par rjes su lta zhing dbugs phyung ngo //	
snyam du yang dag pa ji lta ba bzhin du rab tu shes so //	
zhes bya ba'i bar gong ma bzhin du'o //	
dge slong dag /	
de la nga 'di snyam du sems te /	
bdag gis gnas pa rags pa mngon par 'dus byas shing bsam gyi /	
ma la bdag gis gnas pa de nyid las yang dag par 'das te bor nas /	
ches phra ba 'dis lan mang du gnas par bya'o //	
snyam nas ngas gnas pa de nyid las yang dag	
par 'da' bar bya ba'i phyir bor nas gnas pa	
ches phra ba 'dis lan mang du gnas so //	
de nas lha gsum zhig nga gang na ba der 'ongs te phyin nas lha gcig ni /	
'di skad ces /	
dge sbyong go'u ta ma nongs so //	
zhes zer ro //	
gnyis pa ni /	
'di skad ces /	
'di nongs pa ni /	
ma yin te /	
'on kyang nongs par mdzad pa yin no //	
zhes zer ro //	
lha gsum pa ni /	
'di skad ces /	
nongs pa yang ma yin /	
nongs par mdzad pa yang ma yin te /	
'on kyang dgra bcom pa rnams kyi gnas pa ni /	
'di lta bur zhi ba kho na yin no //	
zhes zer ro //	
dge slong dag /	
gang yang dag par smra ba na 'phags pa'i gnas pa dang /	
lha'i gnas pa dang /	
tshangs pa'i gnas pa dang /	
mi slob pa'i gnas pa zhes smra bar 'gyur ba gang yin pa de ni /	
de bzhin gshegs pa'i gnas pa yin te /	
slob pa'i gang zag rnams ma thob pa thob par bya ba dang /	
@144a *// ma rtogs pa rtogs par bya ba dang /	
mngon sum du ma byas pa mngon sum du bya ba'i phyir zhugs pa yin /	
mi slob pa'i gang zag rnams mthong ba'i chos kho	
na la bde bar gnas par bya ba'i phyir zhugs	
pa yin no // de yang dag par smra ba na dbugs rngub pa dang /	
dbugs 'byung ba'i dran pas gnas pa smra bar 'gyur ro //	
de ci'i phyir zhe na /	
dge slong dag /	
dbugs rngub pa dang 'byung ba dran pas gnas pa ni /	
'phags pa'i gnas pa dang zhes bya ba nas mi	
slob pa rnams mthong ba'i chos la bde bar gnas	
pa'i phyir zhugs pa yin no; ;zhes bya ba'i bar	
gong ma bzhin du'o //	
bcom ldan 'das ko sa la nas ljongs rgyu zhing gshegs pa na /	
'dod pa mthun par byon nas 'dod pa mthun pa	
na 'dod pa mthun pa'i nags khrod na bzhugs so	
// de'i tshe bram ze padma'i snying po zhes bya ba la /	
ko sa la'i rgyal po gsal rgyal gyis dpya rgyu rtsva dang /	
shing dang /	
chur bcas par bram ze'i sbyin gtong du byin nas shas chen po rgyas pa la longs spyod do //	
bram ze padma'i snying po slob ma bram ze'i khye'u ma sdug ces bya ba mang du thos pa /	
tshig gsal ba /	
thags thogs med par smra ba zhig yod de /	
bram ze padma'i snying po'i bram ze'i khye'u lnga brgya	
la bram ze rnams kyi gsang tshig 'don du 'jug	
go / bram ze'i padma'i snying pos dge slong go'u ta ma sh'akya'i sras /	
sh'akya'i rigs las skra dang kha spu @144b bregs nas gos ngur smrig bgos te /	
dad pa yang dag pa kho nas khyim nas khyim med par rab tu byung ba de /	
bla na med pa yang dag par rdzogs pa'i byang	
chub mngon par rdzogs par sangs rgyas nas shes ldan	
go'u ta ma de'i dge ba dang /	
grags pa dang /	
sgra dang /	
tshigs su bcad pa rgya chen po 'di lta bu 'di phyogs dang phyogs mtshams su grags te /	
'di ltar /	
bcom ldan 'das go'u ta ma de ni /	
de bzhin gshegs pa dgra bcom pa yang dag par	
rdzogs pa'i sangs rgyas rig pa dang zhabs su ldan	
pa / bde bar gshegs pa 'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa sangs rgyas bcom ldan 'das de ni /	
'jig rten lha dang bcas /	
bdud dang bcas /	
tshangs pa dang bcas /	
dge sbyong dang /	
bram ze'i skye rgu dang bcas /	
lha dang mi'i skye rgu dang bcas pa 'di la	
mthong ba'i chos kho na la rang nyid kyis mngon	
par shes pas mngon sum du byas te bsgrubs nas	
nga'i zag pa zad do //	
tshangs par spyod pa bsten to //	
bya ba byas so //	
'di las srid pa gzhan mi shes so //	
zhes go bar byed pa de /	
gsang tshig las kyang 'byung ste /	
skyes bu chen po'i mtshan sum cu rtsa gnyis po	
de dag dang ldan pa'i skyes bu chen po'i 'gro	
ba ni / gnyis las gzhan du mi 'gyur te /	
gal te khyim na gnas na ni /	
'khor los bsgyur ba'i rgyal po /	
mtha' bzhir rnam par rgyal ba /	
chos dang ldan pa chos kyi rgyal po /	
rin po che sna bdun dang @145a *//	
ldan par 'gyur te /	
de'i rin po che sna bdun ni /	
'di lta bu dag yin te /	
'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim bdag rin po che dang /	
bdun pa ni /	
blon po rin po che nyid yin no //	
de la yang bu dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms pa stong yang tshang bar 'byung bar 'gyur zhing /	
de rgya mtsho la thug pa'i sa chen po ma	
lus pa gnod par bsdo ba med cing 'tshe ba	
med pa 'di nyid chad pa med cing mtshon gyis	
bda' ba med la /	
chos dang mthun zhing snyoms pas legs par phab ste gnas par 'gyur ro //	
gal te skra dang kha spu bregs nas gos ngur	
smrig bgos te dad pa yang dag pa kho nas	
khyim nas khyim med par rab tu byung na ni	
/ de bzhin gshegs pa dgra bcom pa yang dag	
par rdzogs pa'i sangs rgyas zhes bya bar 'jig rten	
du sgra rnam par grags par 'gyur pa de /	
ko sa lar ljongs rgyu zhing gshegs pa na 'dod pa mthun par byon nas /	
'dod pa mthun pa na 'dod pa mthun pa'i nags khrod na bzhugs so //	
zhes thos so //	
thos nas kyang bram ze'i khye'u ma sdug la smras pa /	
ma sdug shes sam /	
kho bos dge sbyong go'u ta ma sh'akya'i sras /	
sh'akya rigs las sgra dang kha spu bregs nas gos	
ngur smrig bgos te dad pa yang dag pa kho	
nas khyim nas khyim @145b med par rab tu byung	
nas zhes bya ba nas tshangs par spyod pa rab	
tu bsten to // zhes bya ba'i bar du ste /	
kho bos de gsang tshig dag las bton pa skyes	
bu chen po'i mtshan sum cu rtsa gnyis po de	
dag dang ldan pa'i skyes bu chen po'i 'gro ba	
ni / gnyis las gzhan du mi 'gyur te /	
gal te khyim na gnas na ni /	
'khor los bsgyur ba'i rgyal po mtha' bzhir rnam par rgyal ba chos dang ldan pa /	
chos kyi rgyal po zhes bya ba nas 'jig rten du sgra rnam par grags par 'gyur ro //	
zhes bya ba'i bar du ste /	
de ko sa la nas ljongs rgyu zhing gshegs pa	
na 'dod pa mthun par byon nas 'dod pa mthun	
pa na 'dod pa mthun pa'i nags khrod na bzhugs	
so // zhes thos kyi /	
bram ze'i khye'u /	
tshur khyod shes ldan go'u ta ma gang na ba	
der song zhig dang phyin nas ji ga shes ldan	
go'u ta ma de'i dge ba dang /	
grags pa dang /	
sgra dang /	
tshigs su bcad pa rgya chen po phyogs dang phyogs	
mtshams su ji ltar grags pa de kho na bzhin	
yin nam ma yin pa dang /	
de'i mtshan rnams grags pa yang dag pa yin nam ma yin /	
rang nyid kyis rab tu shes par 'gyur grang /	
bram ze'i khye'u ma sdug gis bram ze padma'i snying po ltar mnyan nas /	
shas che ba'i bram ze rgan rabs rgan rabs mang	
po dang lhan cig tu shas che ba nas byung	
nas / bcom ldan 'das gang ba na der dong ste lhags nas phyogs gcig tu 'dug go /	
de nas shas che ba'i bram ze rgan rabs rgan rabs rnams bcom ldan @146a *//	
'das dang lhan cig mngon du yang dag par dga' bar 'gyur ba dang /	
yang dag par mgu bar 'gyur ba'i gtam sna tshogs byas te phyogs gcig tu 'dug go //	
phyogs gcig tu 'dug nas /	
bcom ldan 'das kyis shas che ba'i bram ze rgan	
rabs rgan rabs rnams la chos dang ldan pa'i gtam	
gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
bcom ldan 'das shas che ba'i bram ze rgan rabs	
rgan rabs rnams la chos dang ldan pa'i gtam gsung	
ba na / bram ze'i khye'u ma sdug mchil lham	
dang bcas pas 'chag cing glo bur du gtam dag	
gleng bar byed la /	
gtam mthar phyin par mi sdod par ma gus pas snyems shing bzlog par sems so //	
de nas bcom ldan 'das kyis bram ze'i khye'u ma sdug la 'di skad ces bka' stsal to //	
bram ze'i khye'u /	
khyod bram ze gsum rig pa rnams dang lhan cig glo bur gyi gtam de lta bu smra'am /	
kye dge sbyong go'u ta ma /	
gtam ji lta bu zhig /	
ji ltar de bzhin gshegs pa shas che ba'i bram	
ze rgan rabs rgan rabs rnams la chos dang ldan	
pa'i gtam gsung ba na /	
khyod mchil lham dang bcas pas 'chag cing glo bur du gtam dag gleng bar byed la /	
gtam mthar phyin par mi sdod par ma gus pas	
snyems shing slar bzlog @146b par sems pa lta bu'o	
// kye go'u ta ma /	
bram ze 'gro ba rnams ni /	
bram ze 'gro ba rnams dang /	
'greng ba rnams ni /	
'greng ba rnams dang /	
'dug pa rnams ni /	
'dug pa rnams dang /	
nyal ba rnams ni /	
nyal ba rnams dang phan tshun legs par smra'i /	
dge sbyong mgo reg nag po'i rtsa lag pho reng	
gang dag yin pa de dag dang kho bo lhan	
cig tu 'di lta bu'i glo bur gyi gtam gleng	
du rung ste / dper na /	
da ltar shes ldan go'u ta ma dang gleng ba bzhin no //	
bram ze'i khye'u /	
khyod don du gnyer ba la zhugs nas 'dir 'ongs na /	
de lta bu ni /	
bsnyen bkur ma byas pa las gzhan la med par bram ze'i khye'u ma sdug ni /	
bla ma'i tshogs dag la bsnyen bkur ma byas pa zhig yin pa lta /	
de nas bcom ldan 'das kyis bram ze'i khye'u ma	
sdug la bkur sti med pa'i tshig gis spyos pa	
na / khros /	
'khrugs /	
nang zhing yid ma rangs nas bcom ldan 'das la kha bya bar 'dod /	
spobs par 'dod /	
rtsod par 'dod de /	
'di tsam gyis dge sbyong go'u ta ma la kha bya ba dang /	
spobs pa dang /	
rtsod pa dang /	
dran par byas par 'gyur ro //	
snyam du rig nas /	
bcom ldan 'das la 'di skad ces gsol to //	
kye go'u ta ma /	
sh'akya 'di dag ni /	
da byung kho na yin te /	
da byung gi rigs yin pas bram ze rnams la bla ma dang /	
ri mo dang /	
mchod pa mi byed do //	
ci /	
bram ze'i khye'u /	
khyod la sh'akya rnams kyis gnod pa cung zad byas sam /	
kye go'u ta ma /	
dus gcig cig na bdag nyid mkhan po'i bya ba zhig la grong khyer ser skya'i @147a *//	
gzhir rkang pas phyin pa na /	
de na bdag la sh'akya rnam dang /	
sh'akya mo rnams khang bzang gi steng du song nas mdzub ker gyis ston par byed de /	
ae ma'o //	
bram ze padma'i snying po'i slob ma bram ze'i khye'u ma sdug yin no //	
bram ze padma'i snying po'i slob ma bram ze'i khye'u ma sdug yin no //	
zhes de dag bdag la mdzub ker kho nas ston par byed kyi /	
bdag la bkur sti dang /	
bla ma dang /	
ri mo dang /	
mchod pa ni /	
mi byed do //	
bram ze'i khye'u /	
re zhig bye'u khug rta yang rang gi tshang na 'dug na /	
ji skad 'dod par skad 'byin na /	
sh'akya rnams lta smos kyang ci dgos /	
bram ze'i khye'u /	
'di lta ste /	
grong khyer ser skya'i gzhi ni /	
sh'akya rnams kyi rang gi yin no //	
kye go'u ta ma /	
rigs ni /	
'di bzhi ste /	
bram ze dang /	
rgyal rigs dang /	
rje'u'i rigs dang /	
dmangs rigs so //	
kye go'u ta ma /	
rigs bzhi po 'di dag ni /	
bram ze rnams la bkur sti byed /	
bla mar byed /	
ri mor byed /	
mchod par byed do //	
'on kyang sh'akya 'di dag ni /	
da byung kho na yin te; da byung gi rigs yin pas bram ze rnams la bkur sti dang /	
bla mar mi byed /	
ri mor mi byed /	
mchod par mi byed do //	
de nas bcom ldan 'das 'di snyam du dgongs te /	
kye ma bram ze'i khye'u ma sdug 'di /	
sh'akya rnams la ae ma'o //	
sh'akya rnams ni /	
da byung yin /	
ae ma'o //	
sh'akya rnams ni /	
da byung gi rigs yin pas zhes da byung yin par ha cang kha zer bas /	
ma la ngas 'di'i sngon @147b gyi rigs brgyud pa btsal lo //	
snyam nas /	
bcom ldan 'das kyis bram ze'i khye'u ma sdug gi sngon gyi rigs brgyud ba btsal ba dang /	
bram ze'i khye'u ma sdug ni /	
sh'akya rnams kyi bran mo'i bur gyur la /	
sh'akya rnams ni /	
de'i jo bo'i bur gyur par gzigs so //	
de nas bcom ldan 'das kyis bram ze'i khye'u ma sdug la 'di skad ces bka' stsal to //	
bram ze khye'u /	
khyod kyi rigs ci yin /	
go'u ta ma /	
mig mi 'dzum gyi bu'o //	
bram ze'i khye'u /	
'di nas ngas khyod kyi sngon gyi rigs brgyud pa btsal na /	
khyod ni /	
sh'akya rnams kyi bran mo'i bur gyur par mthong ngo //	
de nas shas che ba'i bram ze rgan rabs rgan rabs rnams kyis /	
bcom ldan 'das la 'di skad ces gsol to //	
kye go'u ta ma /	
khyod bram ze'i khye'u ma sdug la bran mo'i bu zhes tshig tu ma gsungs shig /	
de ci'i slad du zhe na /	
bram ze'i khye'u ma sdug ni /	
mang du thos pa /	
tshig gsal ba /	
thags thogs med par smra ba ste /	
bram ze'i khye'u ma sdug gis gzhi 'di la shes	
ldan go'u ta ma la chos dang mthun pa'i lan	
gdab par rngo thogs so //	
bram ze dag /	
gal te khyed cag 'di snyam du /	
bram ze'i khye'u ma sdug nga la chos dang mthun pas lan ldon nus so //	
snyam du sems na /	
khyed cag cang mi smra bar bram ze'i khye'u ma	
sdug gzhi 'di la nga la chos dang mthun pa'i	
lan 'debs su chug cig /	
bram ze dag /	
khyed cag gal te 'di snyam du /	
bram ze'i khye'u ma sdug /	
gzhi 'di la nga la chos dang mthun pas lan 'debs mi @148a *//	
nus so //	
snyam du sems na /	
bram ze'i khye'u ma sdug cang mi smra bar khyed	
kyis gzhi 'di la nga la chos dang mthun pas	
lan thob cig / kye go'u ta ma /	
bram ze'i khye'u ma sdug nyid mang du thos pa /	
tshig gsal ba /	
thags thogs med par smra ba lags te /	
bram ze'i khye'u ma sdug gis gzhi 'di la shes	
ldan go'u ta ma la chos dang mthun pas lan	
gdab par rngo thogs kyi /	
gzhan gyis ni /	
ma lags so //	
de nas bcom ldan 'das kyis bram ze'i khye'u ma sdug la 'di skad ces bka' stsal to //	
bram ze'i khye'u /	
sngon byung ba /	
rgyal po bu ram shing skyes zhes bya ba zhig byung ste /	
rgyal po bu ram shing skyes la bu zhig yod pa /	
skar ma'i gdong dang /	
lag rna dang /	
glang po che'i thal gong dang /	
rkang rgyan ldan no //	
rgyal po bu ram shing skyes des /	
nyes pa 'ga' zhig gi phyir spyugs nas /	
de dag rang rang gi sring mo khrid de yul 'khor gzhan dang /	
yul gzhan du dong nas rim gyis gangs can gyi	
phyogs chu bo skal ldan shing rta'i 'gram na zhes	
bya ba nas khye'u dang bu mo dag btsas so	
// zhes bya ba'i bar du'o //	
de nas rgyal po bu ram shing skyes kyis blon po rnams la smras pa /	
kye grong pa dag /	
gzhon nu rnams de ltar byed phod dam /	
lha /	
rngo thogs lags so //	
de nas rgyal po bu ram shing skyes ro stod	
bstod nas lag pa g-yas pa brkyangs te ched du	
brjod pas ched du brjod pa /	
kye ma'o //	
gzhon nu rnams kyis phod do //	
zhes sems @148b can dbang che bar grags pas gzhon	
nu rnams kyis phod do zhes tshig tu smras pas	
/ sh'akya sh'akya zhes bya bar grags so //	
bram ze'i khye'u /	
khyod kyis sh'akya rnams de las skyes pas mgo 'dzugs pa de yin pa dang /	
de dag gi rigs rgyud de yin par cung zad thos sam /	
go'u ta ma /	
bdag gis /	
sh'akya rnams de las skyes pas mgo 'dzugs pa de yin pa dang /	
de dag gi rigs rgyud de yin par thos so //	
bram ze'i khye'u /	
rgyal po bu ram shing skyes kyi bran mo sngo phod ma zhes bya ba gzugs bzang ba /	
blta na sdug pa /	
mdzes pa zhig yod pa dang /	
drang srong gdol pa'i rigs shig dang lhan cig 'dus	
nas de gnyis 'dus pa las khye'u zhig btsas so	
// gzhon nu btsas ma thag tu tshig tu /	
yum /	
re zhig bdag dril phyis dang bkru ba gyis la /	
mi gtsang ba las thar par gyis shig ces smras so //	
de'i tshe na sha za rnams kyi ming mig 'dzum gyi bu zhes bya ba la /	
gzhon nu btsas ma thag tu tshig tu /	
yum /	
bdag re zhig dril phyis dang bkru ba gyis la	
mi gtsang ba las thar par gyis shig ces smras	
pa dang / kye ma'o //	
mig 'dzum gyi bu zhig skyes so //	
zhes mig 'dzum gyi bu mig 'dzum gyi bu zhes bya bar grags so //	
bram ze'i khye'u /	
khyod kyis mig 'dzum gyi bu rnams de las skyes pas mgo 'dzugs pa de yin pa dang /	
de dag gi rigs rgyud de yin par cung zad thos sam /	
de skad ces bka' stsal pa dang /	
bram ze'i khye'u ma sdug cang mi smra'o //	
@149a *// lan gnyis lan gsum du yang bcom ldan 'das kyi	
bram ze'i khye'u ma sdug de la 'di skad ces	
bka' stsal to // bram ze'i khye'u /	
khyod kyis mig 'dzum gyi bu rnams de las skyes pas mgo 'dzugs pa de yin pa dang /	
de dag gi rigs rgyud de yin par cung zad thos sam /	
lan gnyis lan gsum du yang bram ze'i khye'u ma sdug cang mi smra'o //	
de nas gnod sbyin lag na rdo rje /	
rdo rje 'bar ba /	
rab tu 'bar ba /	
kun tu rab tu 'bar ba /	
me lce gcig tu gyur cing 'bar ba /	
bram ze'i khye'u ma sdug gi mgo bo'i steng na 'dzin cing /	
gal te bram ze'i khye'u ma sdug la bcom ldan	
'das kyis lan gsum gyi bar du rma ba rmas	
pa las / rna la gzon cing lan ma gsol bar gyur na /	
rdo rje 'bar ba /	
rab tu 'bar ba /	
kun tu 'bar ba /	
me lce gcig tu gyur cing 'bar ba 'dis /	
spyi bo tshal pa bdun du dags par bya'o //	
snyam pa dang gnod sbyin lag na rdo rje de /	
bcom ldan 'das kyis gzigs nas /	
sangs rgyas kyi mthus bram ze ma sdug gis kyang mthong ngo //	
de nas bram ze ma sdug dngangs skrag byed cing /	
spu zing zhes byed nas bcom ldan 'das la 'di skad ces gsol to //	
kye go'u ta ma /	
mig 'dzum gyi bu rnams de las skyes pas mgo 'dzugs pa de lags pa dang /	
de dag gi rigs rgyud de lags par bdag gis thos lags so //	
de nas shas che ba'i bram ze rgan rabs rgan rabs rnams 'di snyam du sems te /	
btsun pa go'u @149b ta mas 'di skad ces /	
bram ze'i khye'u ma sdug ni /	
sh'akya rnams kyi bran mo'i bu nyid yin la /	
sh'akya rnams ni /	
de'i jo bo'i bu yin no //	
zhes gsungs pa gang yin pa bden na /	
bdag cag shes ldan go'u ta mas gsungs pa la yid ma ches par zad do //	
snyam mo //	
de nas bcom ldan 'das kyis shas che ba'i bram	
ze rgan rabs rgan rabs rnams la 'di skad ces	
bka' stsal to // khyed cag bram ze'i khye'u ma	
sdug la bran mo'i bu zhes ha cang tshig tu	
bka' stsal to // ma smra zhig / de ci'i phyir zhe na /	
'di de'i tshe drang srong rdzu 'phrul che ba /	
mthu che ba zhig tu gyur pa las /	
rgyal po bu ram shing skyes kyis nyes pa 'ga' kho na'i phyir bram ze'i chad pas bcad do //	
bram ze'i chad pas bcad pa dang phyis rgyal po bu ram shing skyes 'jigs skrag byed /	
spu zing zhes byed nas lag pa g-yon pas bu	
mo chen mo rgyan thams cad kyis brgyan pa bzung	
/ lag pa g-yas pas gser gyi bya ma bum	
thogs te drang srong de la chung mar byin nas	
/ / drang srong gis de ma blangs so //	
de nas bcom ldan 'das kyis bram ze'i khye'u ma sdug la bran mo'i bu yin no //	
zhes bka' stsal pas zhum zhum por gyur nas phrag pa bcum /	
mgo smad de spobs pa med cing gtad khong du chud nas cang mi smra bar gyur to //	
de nas bcom ldan 'das 'di snyam du dgongs te /	
bram ze'i khye'u ma sdug 'di /	
bran mo'i bu yin no //	
zhes ngas tshig smras pas zhum zhum por gyur nas phrag pa bcum /	
mgo smad de spobs pa med cing gtad khong du chud nas @150a *//	
mi smra bar gyur gyi /	
ma la ngas 'di la phyi nas gtam 'dri bar bya'o //	
snyam du dgongs nas /	
bram ze'i khye'u ma sdug la 'di skad ces bka' stsal to //	
bram ze'i khye'u /	
dper na /	
rgyal rigs gzhon nu dang bram ze'i bu mor lhan cig 'dus par gyur te /	
de gnyis lhan cig 'dus pa las /	
khye'u zhig btsas na /	
de bram ze rnams las stan nam /	
chu'am /	
gsang tshig gam /	
gdon pa 'thob bam /	
kye go'u ta ma /	
'thob lags so //	
de la rgyal rigs rnams kyis rgyal rigs kyi dbang bskur bas dbang bskur ram /	
kye go'u ta ma /	
dbang bskur lags te /	
de ci'i slad du zhe na /	
spun gyi bu lags pas rgyal rigs rnams kyi tsha bo dbang bskur lags so //	
bram ze'i khye'u /	
dper na /	
bram ze'i gzhon nu dang rgyal rigs kyi bu mor lhan cig 'dus par gyur la /	
de gnyis lhan cig 'dus pa las /	
khye'u zhig btsas nas /	
de bram ze rnams las stan nam /	
chu'am /	
gsang tshig gam /	
gdon pa 'thob bam /	
kye go'u ta ma /	
'thob lags so //	
de la rgyal rigs kyi dbang bskur bas dbang bskur ram /	
kye go'u ta ma /	
dbang bskur lags te /	
de ci'i slad du zhe na /	
tsha bo lags pa'i slad du rgyal rigs rnams kyis tsha bo dbang bskur lags so //	
bram ze'i khye'u /	
dper na /	
rgyal rigs gzhon nu rgyal rigs dag gis nyes pa 'ga' kho na'i phyir spyugs par gyur na /	
de bram ze rnams las @150b stan nam /	
chu'am /	
gsang tshig gam /	
gdon pa 'thob bam /	
kye go'u tam /	
mi 'thob lags so //	
de la rgyal rigs kyi dbang bskur bas dbang bskur ram /	
kye go'u ta ma /	
dbang bskur te /	
de ci'i slad du zhe na /	
phu nu bo lags pa'i slad du rgyal rigs rnams kyis phu nu bo dbang bskur lags so //	
bram ze'i khye'u /	
dper na /	
bram ze gzhon nu bram ze rnams kyis nyes pa 'ga' kho na'i phyir spyugs par gyur na /	
des bram ze rnams las stan nam /	
chu'am /	
gsang tshig gam /	
gdon pa 'thob bam /	
kye go'u ta ma /	
mi 'thob lags so //	
de rgyal rigs rnams kyis rgyal rigs kyi dbang bskur bas dbang bskur ram /	
kye go'u ta ma /	
dbang mi bskur te /	
de ci'i slad du zhe na /	
bram ze gdol pa lags pa'i slad du rgyal rigs	
rnams bram ze gdol pa la dbang mi bskur lags	
so // bram ze'i khye'u /	
de ltar na /	
rus dang /	
rigs dang /	
gnad kyis rgyal rigs kyi rigs mchog yin gyi /	
bram ze ni /	
ma yin no //	
bram ze'i khye'u /	
tshangs pa mi mjed kyi bdag pos tshigs su bcad de smras pa /	
rus dang 'brel ba gang yin pa'i //	
rgyal rigs rkang gnyis nang na btsun //	
lha dang mi rnams nang na yang //	
rigs dang zhabs su ldan pa btsun //	
bram ze'i khye'u /	
tshangs pa mi mjed kyi bdag po des tshigs su bcad de 'di skad ces /	
rus dang 'brel ba gang yin pa'i //	
rgyal rigs rkang gnyis nang na btsun //	
lha dang mi rnams nang na yang //	
rigs dang zhabs @151a *//	
su ldan pa btsun //	
zhes smras pa ni /	
legs par smras pa yin gyi /	
nyes par smras pa ma yin no //	
legs par bsnyad pa yin gyi /	
nyes par bsnyad pa ma yin no //	
de ci'i phyir zhe na /	
bram ze'i khye'u /	
nga yang 'di skad ces /	
rus dang 'brel ba gang yin pa'i //	
rgyal rigs rkang gnyis nang na btsun //	
lha dang mi rnams nang na yang //	
rig dang zhabs su ldan pa btsun //	
zhes gsung ngo //	
bram ze'i khye'u /	
ji snyam du sems /	
gang na bag ma len pa dang /	
bag ma gtong ba yod pa de nas /	
bram ze rnams kyis stan nam /	
chu'am /	
gsang tshig gam /	
gdon pa 'thob bam; kye go'u ta ma /	
gang na bag ma len pa dang /	
bag ma gtong ba mchis pa de nas /	
bram ze rnams kyis stan tam /	
chab bam /	
gsang tshig gam /	
gdon pa 'thob lags so //	
bram ze'i khye'u /	
gang na bag ma len pa dang /	
bag ma gtong ba yod pa de na /	
rigs kyi snyems pa yang yod /	
rus kyi snyems pa yang yod /	
bram ze'i bu'i snyems pa yang yod do //	
bram ze'i khye'u /	
sems can rigs kyi snyems pas rnam par bcings pa dang /	
rus kyi snyems pas rnam par bcings pa dang /	
bram ze'i bu'i snyems pas rnam par bcings pa ji	
snyed pa de dag rig pa dang zhabs su ldan	
pa bla na med pa 'di nyid mngon sum du	
ma byas pa / mngon sum du bya ba'i skal ba med kyi /	
bram ze'i bu /	
rigs kyi snyems pa spangs /	
rus kyi snyems pa spangs /	
bram ze'i @151b bu'i snyems pa spangs na /	
de ltar na /	
rig pa dang zhabs su ldan pa bla na med pa 'di mngon sum du ma byas pa /	
mngon sum du byed par 'gyur ro //	
shes ldan go'u ta ma la bdag gang sngon yang ma byung /	
phyis kyang mi 'byung /	
da ltar na yang ma mchis pa de lta bur dad lags kyi /	
shes ldan go'u ta mas bdag la ji ltar rig	
pa dang zhabs 'tshal bar 'gyur pa de ltar chos	
bshad du gsol / bram ze'i khye'u /	
de'i phyir legs par rab tu nyon la yid la zungs shig dang bshad do //	
bram ze'i khye'u /	
'di la ston pa de bzhin gshegs pa dgra bcom	
pa yang dag par rdzogs pa'i sangs rgyas rig pa	
dang zhabs su ldan pa /	
bde bar gshegs pa 'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa /	
sangs rgyas bcom ldan 'das 'jig rten du byung ste /	
chos bshad pa ni /	
thog mar dge ba /	
bar du dge ba /	
tha mar dge ba /	
don bzang po /	
tshig 'bru bzang po /	
ma 'dres pa /	
yongs su rdzogs pa /	
yongs su dag pa /	
rnam par byang ba /	
tshangs par spyod pa rab tu ston te /	
chos de khyim bdag gam /	
khyim bdag gi bus mnyan nas /	
des chos de thos nas dad pa so sor rnyed do //	
dad pa so sor rnyed pa de dag dang ldan	
pas 'di la so so yang dag par slob par	
byed de / khyim gyi gnas ni /	
nyam nga ba /	
rdul dag gi gnas yin no //	
rab tu byung ba ni /	
bla gab med pa yin /	
khyim pa khyim na gnas pa rnams kyis @152a *//	
ji srid 'tsho'i bar du tshangs par spyod pa gcig tu sal gyis dag pa /	
yongs su rdzogs pa /	
yongs su dag pa /	
rnam par byang ba 'di spyad par dka'i /	
ma la bdag gis skra dang kha spu bregs la	
gos ngur smrig bgos te dad pa yang dag pa	
kho nas khyim nas khyim med par rab tu 'byung	
ngo // snyam nas /	
de de bzhin rab tu byung nas tshul khrims la gnas pa yin te /	
so sor thar pa'i sdom pas bsdams pa yin /	
spyod pa dang spyod yul phun sum tshogs pas kha	
na ma tho ba phra mo tsam la yang 'jigs	
par lta ba yin /	
bslab pa'i gzhi rnams blangs te slob pa yin no //	
de srog gcod pa spangs nas srog gcod pa las slar log pa yin te /	
chad pa spangs pa yin /	
mtshon cha spangs pa yin /	
'dzem pa dang snying rjer ldan pa yin /	
sems can srog chags su gyur pa thams cad la	
chung ngu na srog chags grog sbur yan chad srog	
gcod pa las slar log pa yin no //	
de ma byin par len pa spangs nas ma byin par len pa las slar log pa yin te /	
byin pa len pa yin /	
byin pa la dga' ba yin /	
sbyin pa lhug par gtong ba la dga' ba yin te /	
rkun ma yin /	
'dod chen can ma yin /	
gtsang ba yin /	
bdag nyid bsrungs pas ma byin par len pa las slar log pa yin no //	
de mi tshangs par spyod pa spangs nas mi tshangs par spyod pa las slar log pa yin te /	
tshangs par spyod pa yin /	
spyod pa ngan pa spangs pas dag pa yin /	
gtsang ba yin /	
dri nga ba med @152b pa yin /	
'khrig pa dang bral ba yin /	
smad rigs kyi chos dang bral ba yin /	
mi tshangs par spyod pa las slar log pa yin no //	
de brdzun du smra ba spangs nas brdzun du smra ba las slar log pa yin te /	
bden pa smra ba yin /	
bden pa la dga' ba yin /	
mnyan par 'os pa yin /	
yid ches pa yin /	
brtan pa yin /	
'jig rten la mi bslu ba yin /	
brdzun du smra ba las slar log pa yin no //	
de phra ma spangs nas phra ma las slar log pa yin te /	
de tshu bi dag las mnyan te /	
de dag dbye ba'i phyir pha bi dag la smra ba ma yin /	
pha bi dag las mnyan te /	
de dag dbye ba'i phyir tshu bi dag la smra ba ma yin /	
bye ba rnams sdum byed pa yin /	
mthun pa rnams la gzengs bstod pa yin /	
mthun pa la dga' ba yin /	
mthun pa la mgu ba yin /	
mthun par byed pa'i tshig smra ba yin /	
phra ma las phyir log pa yin no //	
de tshig rtsub po spangs nas tshig rtsub po las phyir log pa yin no //	
de gang la yang tshig gdug pa dang /	
rtsub pa dang /	
pha rol la mi snyan pa dang /	
pha rol spa bkong bar byed pa dang /	
skye bo mang po'i yid la mi 'thad pa dang /	
skye bo mang po'i snying du mi sdug pa dang /	
skye bo mang po mi dga' ba dang /	
skye bo mang po'i yid du mi 'ong ba dang /	
mnyam par gzhag pa ma yin pa dang /	
mnyan par 'jog par 'gyur ba ma yin pa de lta bu'i tshig spangs pa yin /	
mi tshugs pa dang /	
rnar snyan pa dang /	
snying tshim par byed pa dang /	
dga' bar byed pa dang /	
grong khyer ba dang /	
snyan cing 'jebs pa dang /	
rnam par @153a *//	
gsal ba dang /	
rnam par rig par byed pa dang /	
mnyan par 'os pa dang /	
mi rten pa dang /	
'gal ba ma yin pa dang /	
thug pa med pa dang /	
skye bo mang po la sdug pa dang /	
skye bo mang po mgu ba dang /	
skye bo mang po dga' ba dang /	
skye bo mang po'i yid du 'ong ba dang /	
mnyam par gzhag pa dang /	
mnyam par 'jog par 'gyur ba de lta bu'i tshig smra ba dang /	
de tshig rtsub po spangs nas tshig rtsub po las slar log pa yin no //	
de tshig kyal ba spangs nas tshig kyal ba las slar log pa yin te /	
de dus su smras pa yin te /	
yang dag par smra ba yin /	
de kho na nyid smra ba yin /	
don smra ba yin /	
chos smra ba yin /	
rtogs pa smra ba yin /	
khong du chud par byed pa'i tshig smra ba yin te /	
dus su dang /	
'dren ma ma yin pa dang /	
gleng gzhi dang bcas pa dang /	
dan rtags dang bcas pa dang /	
chos dang don dang ldan pa yin te /	
tshig kyal ba spangs nas tshig kyal ba las slar log pa yin no //	
de nyo tshong spangs nas nyo tshong las slar log pa yin te /	
de gzhal lugs la g-yo byed pa dang /	
srang la g-yo byed pa dang /	
tshad la g-yo byed pa spangs nas gzhal lugs la g-yo byed pa dang /	
srang la g-yo byed pa dang /	
tshad la g-yo byed pa las slar log pa yin no //	
de gsug len pa dang /	
'drid pa dang /	
bsdigs nas rang gir byed pa spangs nas gsug len pa dang /	
'drid pa dang /	
bsdigs nas rang gir byed pa las slar log @153b pa yin no //	
de gsad pa dang /	
bcing ba dang /	
gcad pa dang /	
dbugs pa dang /	
rdeg pa'i bsam pa spangs nas gsod pa dang /	
'ching ba dang /	
gcod pa dang /	
'bigs pa dang /	
rdeg pa nyams su myong bar byed pa las slar log pa yin no //	
de 'od dang bud med can dang lhan cig tu	
nyal ba spangs nas 'od dang bud med can dang	
lhan cig tu nyal ba las slar log pa yin	
no // de zhing gi gzhi dang /	
khyim gyi gzhi dang /	
tshong khang gi gzhi len pa spangs nas de zhing gi gzhi dang /	
khyim gyi gzhi dang /	
tshong khang gi gzhi len pa las slar log pa yin no //	
de glang po che dang /	
rta dang /	
ba lang dang /	
lug dang /	
bya gag dang /	
phag len pa spangs nas de glang po che dang /	
rta dang /	
ba glang dang /	
lug dang /	
bya gag dang /	
phag len pa las slar log pa yin no //	
de bran pho dang /	
bran mo dang /	
zho shas 'tsho ba len pa spangs nas bran pho dang /	
bran mo dang /	
zho shas 'tsho ba len pa las slar log pa yin no //	
de chung ma dang /	
bu pho dang /	
bu mo len pa spangs nas chung ma dang /	
bu pho dang /	
skyes pa dang /	
khye'u dang /	
bu mo len pa las slar log pa yin no //	
de gser dang dngul len pa spangs nas gser dang /	
dngul len pa las slar log pa yin no //	
de 'bru ma nyams pa len pa spangs nas 'bru	
ma nyams pa len pa las slar log pa yin	
no // de zas gcig pa yin te /	
nub mo'i spangs shing dus ma yin pa'i kha zas spangs pa yin /	
dus su rgyu zhing dus su spyod pas sbyor ba la brtson pa @154a *//	
yin; de lus kyi bgo ba ran pas chog shes shing tshod zin pa yin /	
bsod snyoms lto 'grangs kyis chog shes shing tshod zin pa yin no //	
de lus kyi bgo ba ran pas chog shes shing tshod zin pa yin zhing /	
bsod snyoms lto 'grangs kyis chog shes shing tshod zin pa yin pas /	
gang dang gang du 'gro ba na lhung bzed dang bcas /	
chos gos dang bcas pas 'gro'o //	
dper na /	
'dab chags bya gang dang gang du lding ba der 'dab ma dang bcas /	
gshog pa dang bcas te lding ba de bzhin du /	
de lus kyi bgo ba ran pas chog shes shing tshod zin pa yin /	
bsod snyoms lto 'grangs kyis chog shes shing tshod zin pa yin no //	
de lus kyi bgo ba ran pas chog shes shing tshod zin pa yin zhing /	
bsod snyoms lto 'grangs kyis chog shes shing tshod zin pa yin te /	
ma sdug /	
'di ltar /	
yang dge sbyong dang /	
bram ze kha cig dad pas byin pa dag spyad nas /	
sa bon gyi tshogs dang /	
'byung po'i tshogs sna tshogs rtsom pa la sbyor bar brtson pas gnas pa 'di lta ste /	
rtsa ba'i sa bon dang /	
sdong bu'i sa bon dang /	
thor to'i sa bon dang /	
'gas pa'i sa bon dang /	
lnga pa ni /	
sa bon gyi sa bon nyid de /	
dge sbyong dang /	
bram ze rnams kyi sa bon gyi tshogs dang /	
'byung po'i tshogs sna tshogs rtsom pa la sbyor bar	
brtson pa de lta bu las slar log pa yin	
no // ma sdug /	
'di ltar /	
yang dge sbyong ngam /	
bram ze kha cig dad pas byin pa @154b dag	
spyad nas gsog 'jog sna tshogs rtsom pa la sbyor	
bar brtson pas gnas pa /	
'di lta ste /	
zas kyi gsog 'jog dang /	
skom gyi gsog 'jog dang /	
dri'i gsog 'jog dang /	
ro'i gsog 'jog dang /	
lo ma'i gsog 'jog dang /	
me tog gi gsog 'jog dang /	
'bras bu'i gsog 'jog dang /	
dge sbyong dang /	
bram ze'i rnams kyi gsog 'jog sna tshogs rtsom pa	
la sbyor bar brtson pa de lta bu las slar	
log pa yin no ////	
'dul ba gzhi /	
bam po sum bcu gcig pa /	
ma sdug /	
'di ltar /	
yang dge sbyong dang /	
bram ze kha cig dad pas byin pa dag spyad nas /	
gnas mal mthon po dang /	
gnas mal chen po sna tshogs rtsom pa la sbyor par brtson pas gnas par byed pa /	
'di lta ste /	
stan dang /	
khri dang /	
khri snam bu can dang /	
ras kyi snam bu can dang /	
be'u ras kyis g-yogs pa dang /	
ras yug chen gyis g-yogs pa dang /	
ras khra bos g-yogs pa dang /	
pa le la'i ras kyis g-yogs pa dang /	
glang po che'i 'thab stan dang /	
rta'i 'thab stan dang /	
ngos gcig bal las byas pa dang /	
ngos gnyis ka bal las byas pa dang /	
stod bal las byas pa dang /	
rgyab bal las byas pa dang /	
bal las byas pa dang /	
ka lingka'i gos kyis steng g-yogs dang /	
g-yogs dang bcas pa'i gos dang /	
phyogs gnyis su sngas dmar po las byas pa ste /	
dge sbyong dang /	
bram ze rnams kyi gnas mal mthon po dang /	
@155a *// gnas mal chen po rtsom pa la sbyor ba de lta bu las slar log pa yin no //	
ma sdug /	
'di ltar /	
yang dge sbyong ngam /	
bram ze kha cig dad pas byin pa dag spyad nas 'chang ba dang /	
gzhag pa sna tshogs rtsom pa la sbyor bar brtson pas la gnas pa /	
'di lta ste /	
mnye ba dang /	
bkru pa dang /	
dril phyi dang /	
me tog gi phreng ba dang /	
dri dang /	
byug pa dang /	
kha dog 'chang ba dang /	
sen mo'i kha dog sgyur ba dang /	
khar phye ma 'debs pa dang /	
gdong gi byi dor dang /	
me long la lta ba dang /	
lag ngar brgyan pa dang /	
gtsug tor 'ching ba dang /	
gdugs kyi rtsa ba sbu gu can dang /	
ral gri dang /	
rnga yab nor bu'i yu ba can dang /	
mchil lham khra bo dang /	
gos gsar pa dang /	
ras gsar pa kha tshar can 'chang ba'i rang bzhin can dag ste /	
dge sbyong dang bram ze rnams kyi gzhag pa dang	
'chang ba sna tshogs rtsom pa la sbyor bar brtson	
pa de lta bu las slar log pa yin no	
// ma sdug /	
'di ltar /	
yang dge sbyong dang bram ze kha cig dad pas	
byin pa dag spyad nas ltad mo sna tshogs rtsom	
pa la sbyor bar brtson pas gnas pa /	
'di lta ste /	
glang po ches 'gyed pa dang /	
shing rtas 'gyed pa /	
dpung bu chung gis 'gyed pa dang /	
dbyug pas 'gyed pa dang /	
khu tshur gyis 'gyed pa dang /	
gru mos 'gyed pa dang /	
khyu mchog gis 'gyed pa dang /	
ma hes 'gyed pa dang /	
ra 'gyed pa dang /	
lug 'gyed pa dang /	
@155b bya gag 'thab pa dang /	
mchil ba 'thab pa dang /	
'ur pa 'thab pa dang /	
bya gag dang /	
phug ron dang /	
mchil pa dang /	
bud med 'thab pa dang /	
skyes pa 'thab pa dang /	
gzhon nu 'thab pa dang /	
gzhon nu ma 'thab pa dang /	
shing 'dzeg pa dang /	
bro gar gyi tshogs dang /	
phrag pa nas 'gong pa dang /	
rgyal mtshan gyi rtse mo dang /	
dpung gi tshogs dang /	
g-yul bshams pa dang /	
dmag tshogs la blta ba dang /	
'dus pa chen po la blta bar 'dod pa ste /	
dge sbyong dang bram ze rnams kyi ltad mo sna	
tshogs rtsom pa la sbyor bar brtson pa de lta	
bu las slar log pa yin no //	
ma sdug /	
'di ltar /	
yang dge sbyong dang bram ze kha cig dad pas	
byin pa dag spyad nas nyan pa sna tshogs rtsom	
pa la sbyor bar brtson pas gnas pa 'di lta	
ste / glang po che'i skad dang /	
rta'i skad dang /	
shing rta'i sgra dang /	
dpung bu chung gi sgra dang /	
rnga pa ta ha'i sgra dang /	
rnga bo che'i sgra dang /	
rol mo tshogs pa'i sgra dang /	
gar mkhan gyi glu sgra dang /	
rol mo'i sgra dang /	
'khar gsil gyi sgra dang /	
se gol gyi sgra dang /	
thal mo'i sgra dang /	
bum pa'i sgra dang /	
rang bzo'i sgra dang /	
snyan dngags kyi sgra dang /	
yig 'bru sna tshogs dang /	
tshig dang yi ge sna tshogs dang /	
'jig rten rgyang pan dang ldan pa dang /	
grags pa'i gtam nyan 'dod pa dag ste /	
dge sbyong dang bram ze rnams kyi sgra sna tshogs	
nyan pa rtsom pa la sbyor bar brtson pa de	
lta bu las slar log pa yin no //	
ma sdug /	
'di ltar /	
yang dge @156a *//	
sbyong dang bram ze kha cig dad pas byin pa dag spyad nas aug shud dang /	
khras dang /	
cho lo rtsom pa la sbyor bar brtson pas gnas pa /	
'di lta ste /	
mig brgyad pa dang /	
mig bcu pa dang /	
na ya'i mig dang /	
phyogs phyogs nas 'gyed pa dang /	
bum pas rtse ba dang /	
ka le dang /	
ka tsa le dang /	
phag gis rtsa ba dang /	
aug shud dang /	
gul tshab dang /	
thur ma dang /	
lag rgyan nam /	
kha cig skugs ji lta bar 'gyed pa ste /	
dge sbyong dang bram ze rnams kyi aug shud dang /	
khras dang /	
cho lo rtsom pa la sbyor ba de lta bu las slar log pa yin no; ;ma sdug /	
'di ltar /	
yang dge sbyong dang bram ze kha cig dad pas	
byin pa dag spyad nas gtam sna tshogs rtsom pa	
la sbyor bar brtson pas gnas pa /	
'di lta ste /	
rgyal po'i gtam dang /	
dmag gi gtam dang /	
zas kyi gtam dang /	
skom gyi gtam dang /	
gos kyi gtam dang /	
tshong 'dus kyi gtam dang /	
smad 'tshong gi gtam dang /	
lam ngan pa rjod pa'i gtam dang /	
rgya mtsho chen po rjod pa'i gtam dang /	
ljongs dang sna chen po la gtogs pa rjod pa'i gtam ste /	
dge sbyong dang bram ze rnams kyi gtam sna tshogs	
rtsom pa la sbyor ba de lta bu las slar	
log pa yin no //	
ma sdug /	
'di ltar /	
yang dge sbyong dang bram ze kha cig dad pas	
byin pa dag spyad nas rtsod pa sna tshogs rtsom	
pa la sbyor bar brtson bas gnas pa /	
'di lta ste /	
ji @156b ltar kho bos chos 'dul ba 'di kun	
shes pa de bzhin du khyod kyis kyang chos 'dul	
ba 'di kun shes mod kyi /	
khyod kyis ni /	
rigs pa dang ldan pa dang 'brel ba ma yin te /	
sngar smra bar bya ba ni phyis smras /	
phyis smra bar bya ba ni /	
sngar smras la /	
khyod kyis ha cang myur bar smras pas mi gsal lo //	
rtsod pa mjug brtul gyi /	
khyod kyis brtsad pa'i don du smras pa'i tshig de thong zhig /	
tshar bcad par shes sam /	
gal te lan thebs pa lta na dris dang /	
smros shig ces bya ba dge sbyong dang bram ze	
rnams kyi rtsod pa sna tshogs rtsom pa la sbyor	
ba de lta bu las slar log pa yin no;	
;ma sdug / 'di ltar /	
yang dge sbyong dang bram ze kha cig dad pas byin pa dag spyad nas /	
pho nyar 'gro ba dang /	
gtong ba log pa'i 'tsho bas 'tsho bar byed pa 'di lta ste /	
de dag rgyal po'i 'am /	
blon po chen po rnams kyi'am /	
bram ze rnams kyi'am /	
khyim bdag rnams kyi'am /	
grong mi rnams kyi'am /	
yul mi rnams kyi'am /	
tshong dpon rnams kyi'am /	
ded dpon rnams kyi pho nya tshu bi nas khrid de pha bir sna 'dren par byed pa dang /	
pha bi nas pho nya khrid de tshu bir sna 'dren par byed pa ste /	
dge sbyong dang bram ze rnams kyi pho nyar 'gro ba dang /	
gtong ba log pa'i 'tsho ba de lta bu las slar log pa yin no //	
ma sdug /	
'di ltar /	
yang dge sbyong dang bram ze kha cig dad bas byin pa dag spyad nas tshul 'chos pa dang /	
kha gsag dang /	
gzhogs slong dang /	
thob kyis 'jal ba dang /	
@157a *// rnyed pas rnyed pa sgrub pa par byed de /	
dge sbyong dang bram ze rnams kyi tshul 'chos pa dang /	
kha gsag dang /	
gzhogs slong dang /	
thob kyis 'jal ba dang /	
rnyed pas rnyed pa sgrub par byed pa de lta bu las slar log pa yin no //	
'di ltar yang /	
ma sdug /	
dge sbyong dang bram ze kha cig dad pas byin	
pa dag spyad nas yon po'i dpyad kyi log pa'i	
'tsho bas 'tsho bar byed pa 'di lta ste /	
gnam grum pa dang /	
rma mtshan dang /	
rmi lam gyi mtshan ma dang /	
mes tshig pa dang /	
chus reg pa dang /	
byis pas zos pa dang /	
'bebs pa dang /	
skad nyan pa dang /	
'byung po thams cad kyi skad dang /	
lus kyi dpyad dang /	
khyim sa'i dpyad dang /	
ne tso'i dpyad dang /	
bya'i dpyad dang /	
mthe bo'i dpyad dang /	
kha cig skar ma'i sbyor ba byed de /	
dge sbyong dang bram ze rnams kyi yon po'i dpyad	
kyi log pa'i 'tsho ba de lta bu las slar	
log pa yin no //	
ma sdug /	
'di ltar /	
yang dge sbyong dang bram ze kha cig dad pas	
byin pa dag spyad nas yon po'i dpyad kyi log	
pa'i 'tsho bas 'tsho bar byed pa 'di lta ste	
/ yud tsam rnams kyi spyor ba dang /	
rgyu skar shar ba dang /	
ro brtag pa dang /	
zhi ba'i las dang /	
rgyas pa'i las dang /	
drag po'i las dang /	
bsang gtor gyi las dang /	
yig 'bru dang /	
rtsis dang /	
grangs dang /	
lag rtsis dang /	
me long gi dpyad la sbyor bar byed de /	
dge sbyong dang bram ze rnams kyi yon po'i dpyad	
kyi 'tsho ba de lta bu @157b las slar log	
pa yin no / ma sdug /	
'di ltar yang /	
dge sbyong dang bram ze kha cig dad pas byin	
pa dag spyad nas yon po'i dpyad kyi log pa'i	
'tsho bas 'tsho bar byed pa /	
'di lta ste /	
gso ba'i dpyad dang /	
rtsa ba'i sman dang /	
mig sman sbyin pa dang /	
snum bag sbyin pa dang /	
ro sbyin pa dang /	
sman sbyin pa dang /	
gzhon nu'i dpyad dang /	
gzhon nu ma'i dpyad dang /	
sman la sbyor bar byed pa ste /	
dge sbyong dang bram ze rnams kyi yon po'i dpyad	
kyi log pa'i 'tsho ba de lta bu las slar	
log pa yin no //	
ma sdug /	
'di ltar /	
yang dge sbyong dang bram ze kha cig dad pas	
byin pa dag spyad nas yon po'i dpyad kyi log	
pa'i 'tsho bas 'tsho bar byed pa /	
'di lta ste /	
nor bu'i mtshan nyid dang /	
dbyug pa'i mtshan nyid dang /	
ral gri'i mtshan nyid dang /	
mda'i mtshan nyid dang /	
mtshon cha'i mtshan nyid dang /	
glang po che'i mtshan nyid dang /	
rta'i mtshan nyid dang /	
khyu mchog gi mtshan nyid dang /	
ma he'i mtshan nyid dang /	
ra'i mtshan nyid dang /	
lug gi mtshan nyid dang /	
bya gag gi mtshan nyid dang /	
'ur ba'i mtshan nyid dang /	
mchil pa'i mtshan nyid dang /	
bud med kyi mtshan nyid dang /	
skyes pa'i mtshan nyid dang /	
gzhon nu'i mtshan nyid dang /	
gzhon nu ma'i mtshan nyid dang /	
tshe thung ba'i rtags dang /	
tshe ring ba'i rtags dang /	
skal ba chung ba'i rtags dang /	
skal ba che ba'i rtags dang /	
bsod nams chung ba'i rtags dang /	
bsod nams che ba'i rtags dang /	
mthu chung ba'i rtags dang /	
mthu @158a *//	
che ba'i rtags dang /	
jo bo'i mtshan nyid dang /	
bran gyi mtshan nyid de /	
dge sbyong dang bram ze rnams kyi yon po'i dpyad	
kyi log pa'i 'tsho ba de lta bu las slar	
log pa yin no //	
ma sdug /	
'di ltar /	
yang dge sbyong dang bram ze kha cig dad pas byin pa dag spyad nas /	
yon po'i dpyad kyi log pa'i 'tsho bas 'tsho bar byed pa /	
'di lta ste /	
sman mas gcig car gtong ba dang /	
sbrengs te gtong ba dang /	
skyug pa dang /	
'khru ba dang /	
stod du 'khru ba dang /	
snar blugs pa dang /	
du ba rngub pa dang /	
dugs kyi las dang /	
bad kan gyi dpyad dang /	
pho ba'i dpyad dang /	
smre ba dang /	
phol mig gi dpyad dang /	
ri dvags 'khyil ba dang /	
bya rog 'khyil ba dang /	
mkhur ba 'gul ba dang /	
lce sos chod pa dang /	
ro langs dang /	
ro langs phyed la sbyor bar byed de /	
dge sbyong dang bram ze rnams kyi log pa'i 'tsho	
ba de lta bu las slar log pa yin no	
// ma sdug /	
'di ltar /	
yang dge sbyong dang bram ze kha cig dad pas	
byin pa dag spyad nas yon po'i dpyad kyi log	
pa'i 'tsho bas 'tsho bar byed pa /	
'di lta ste /	
dgug pa dang /	
kun tu dgug pa dang /	
rnam par dgug pa dang /	
kun tu rmongs pa dang /	
rnam par rmongs pa dang /	
rnam par 'thor ba dang /	
rnam par 'joms pa'i chos dang /	
bde bar byed pa dang /	
sdug bsngal bar byed pa dang /	
bu 'chags par byed pa dang /	
til gyi sbyin sreg dang /	
'bras kyi sbyin sreg dang /	
tsher ma'i sbyin sreg dang /	
rdzas kyi @158b sbyin sreg dang /	
sbyin sreg gi sbyin sreg dang /	
nyi ma la bkur sti bya ba dang /	
skar ma la bkur sti bya ba dang /	
lha la bkur sti bya ba dang /	
bkur sti'i gnas chen po la bskur sti byed pa ste /	
dge sbyong dang bram ze rnams kyi yon po'i dpyad	
kyi log pa'i 'tsho ba de lta bu las slar	
log pa yin no //	
ma sdug /	
'di ltar /	
yang dge sbyong dang bram ze kha cig dad pas byin pa dag spyad nas /	
yon po'i dpyad sna tshogs kyi log pa'i 'tsho bas 'tsho bar byed pa 'di lta ste /	
'jigs par 'gyur ba dang /	
zhi bar 'gyur ba dang /	
lo nyes par 'gyur ba dang /	
lo legs par 'gyur ba dang /	
char mi 'bab par 'gyur ba dang /	
char legs par 'bab par 'gyur ba dang /	
yams kyi nad 'byung bar 'gyur ba dang /	
yams kyi nad 'byung bar mi 'gyur ba ste /	
dge sbyong dang bram ze rnams kyi yon po'i dpyad	
kyi log pa'i 'tsho ba de lta bu las slar	
log pa yin no //	
ma sdug /	
'di ltar /	
yang dge sbyong dang bram ze kha cig dad pas	
byin pa dag spyad nas yon po'i dpyad sna tshogs	
kyi log pa'i 'tsho bas 'tsho bar byed pa /	
'di lta ste /	
zun rnams kyi rgyal po rgyal bar 'gyur zhing phyi	
rol rnams kyi rgyal po pham par 'gyur ba dang	
/ phyi rol pa rnams kyi rgyal po rgyal bar 'gyur zhing /	
zun rnams kyi rgyal po pham par 'gyur ba dang /	
zun rnams kyi rgyal po g-yul du 'jug par 'gyur zhing /	
phyi rol pa rnams kyi rgyal po 'byung bar 'gyur ba dang /	
phyi rol pa rnams kyi rgyal po g-yul du 'jug par @159a *//	
'gyur zhing /	
zun rnams kyi rgyal po 'byung bar 'gyur ba dag ste /	
dge sbyong dang bram ze rnams kyi yon po'i dpyad	
kyi log pa'i 'tsho ba de lta bu las slar	
log pa yin no //	
ma sdug /	
'di ltar /	
yang dge sbyong dang bram ze kha cig dad pas	
byin pa dag spyad nas yon po'i dpyad kyi log	
pa'i 'tsho bas 'tsho bar byed pa 'di lta ste	
/ nyi ma dang zla bdag lam du 'gro ba dang /	
nyi ma dang zla ba dag lam gol bar 'gro ba dang /	
lam du nyi ma gzas zin pa dang /	
zla ba gzas zin pa dang /	
skar mda' ltung ba dang /	
phyogs dmar por gyur pa dang /	
bar snang las sgra byung ba dang /	
nyi ma dang zla ba 'di gnyis /	
'di ltar rdzu 'phrul che zhing mthu che ba /	
'char ba dang /	
nub pa dang /	
bsgribs pa dang /	
ma bsgribs pa dang /	
'di lta ste /	
lam dang lam gol ba dag mngon pa ste; dge	
sbyong dang bram ze rnams kyi yon po'i dpyad kyi	
log pa'i 'tsho ba de lta bu las slar log	
pa yin no // ma sdug /	
'di ltar /	
yang dge sbyong dang bram ze kha cig dad pas	
sbyin pa dag spyad nas yon po'i dpyad kyi log	
pa'i 'tsho bas 'tsho bar byed pa /	
'di lta ste /	
nyi ma dang zla ba dag lam du 'gro na /	
'bras bu 'di lta bur 'gyur ba dang /	
nyi ma dang zla ba dag lam gol bar 'gro na /	
'bras bu 'di lta bur 'gyur ba dang /	
lam du nyi ma gzas zin pa dang /	
zla ba gzas zin pa dang /	
skar mda' ltung ba dang /	
phyogs dmar por gyur ba dang /	
bar @159b snang las sgra byung na /	
'bras bu 'di lta bur 'gyur ba dang /	
nyi ma dang zla ba 'di gnyis /	
'di ltar rdzu 'phrul che zhing mthu che ba /	
'char ba dang nub pa dang /	
bsgribs pa dang ma bsgribs pa dang /	
'di lta ste /	
lam dang lam gol ba mngon na /	
'bras bu 'di lta bur 'gyur bar ston pa ste /	
dge sbyong dang bram ze rnams kyi yon po'i dpyad	
kyi log pa'i 'tsho ba de lta bu las slar	
log pa yin no; ;de 'phags pa'i tshul khrims kyi	
phung po de dang ldan pas nang gi bde ba	
kha na ma tho ba med pa nyams su myong	
bar spyod cing / de dbang po rnams kyi sgo bsdams pa dang /	
kun tu bsrungs pa'i dran pa dang /	
'grus skyong gi dran pa dang /	
yang dran pas bsrungs pas gnas skabs mnyam par spyod cing gnas pa yin no //	
de mig gis gzugs rnams mthong nas mtshan mar mi 'dzin /	
mngon rtags su mi 'dzin to //	
gzhi gang gi phyir zhe na /	
mig gi dbang po'i sdom pas ma bsdams par gnas pa ni /	
'jig rten la brnab sems dang /	
yid mi bde ba dag 'byung bas sdig pa mi	
dge ba'i chos rnams sems kyi rjes su 'brang bar	
'gyur ro // de rnams bsdam pa'i phyir bsgrub cing	
bsrung bar mig gis dbang pos mig gi dbang po	
sdom par byed do //	
de bzhin du rna bas sgra dang /	
snam dri dang /	
lces ro dang /	
lus kyis reg bya dang /	
yid kyis chos rnams shes nas mtshan mar mi 'dzin /	
mngon rtags su mi 'dzin to //	
gzhi gang gi phyir zhe na /	
yid kyi dbang po'i @160a *//	
sdom pas ma bsdams par gnas pa ni /	
'jig rten la brnab sems dang /	
yid mi bde ba dag 'byung bas sdig pa mi	
dge ba'i chos rnams sems kyi rjes su 'brang bar	
'gyur ro // de rnams bsdam pa'i phyir yid kyi	
dbang pos yid kyi dbang po sdom par byed do	
'gyur ro // // de 'phags pa'i tshul khrims kyi phung po de dang /	
dbang po rnams kyi sgo bsdams pa de dang ldan	
pas nang gi bde ba kha na ma tho ba	
med pa nyams su myong zhing /	
de 'gro ba dang ldog pa la shes bzhin du gnas pa yin te /	
lta ba dang /	
rnam par lta ba dang /	
bskum pa dang /	
brkyang ba dang /	
snam sbyar dang /	
chos gos dang /	
lhung bzed thogs pa dang /	
'gro ba dang /	
'greng ba dang /	
'dug pa dang /	
nyal ba dang /	
mi nyal ba dang /	
smra ba dang /	
mi smra ba dang /	
gnyid kyis dub pa bsal ba la shes bzhin du gnas pa yin no //	
de 'phags pa'i tshul khrims kyi phung po de dang /	
dbang po rnams kyi sgo bsdams pa de dang /	
dran pa dang /	
shes bzhin mchog de dang ldan pas nang gi bde	
ba kha na ma tho ba med pa nyams su	
myong zhing / de gnas mal dben pa /	
dgon pa dang /	
shing drung dang /	
khang stong dag tu gnas pa yin te /	
dgon par son kyang rung /	
shing drung du son kyang rung /	
khang stong du son kyang rung 'dug ste skyil mo	
krung bcas nas lus drung bor bsrang ste dran pa	
mngon du phyogs par bzhag nas de 'jig rten la	
brnab sems spangs te /	
brnab sems dang @160b bral ba'i sems kyis lan mang	
du gnas shing brnab sems las sems yongs su sbyong	
ba yin no // 'jig rten la gnod sems dang /	
rmugs pa dang /	
gnyid dang /	
rgod pa dang /	
'gyod pa dang /	
the tshom spangs te /	
yid gnyis las brgal pa yin /	
the tshom las brgal ba yin //	
dge ba'i chos rnams las nges pa thob pa yin /	
the tshom las sems yongs su sbyangs ba yin no //	
ma sdug /	
dper na /	
mi zhig gis skyin po zhig blangs nas las kyi mtha' rnams la brtson par byas /	
de'i las kyi mtha' de rnams grub nas /	
des de las bu lon de yang khyer la /	
de la chung ma gso ba chog tsam zhig kyang yod nas /	
de 'di snyam du sems te /	
bdag gis skyin po blangs nas las kyi mtha' rnams la brtson par byas te /	
bdag gis las kyi mtha' de rnams grub nas bdag	
gis de las bu lon yang gzhal bdag la chung	
ma gso ba chog tsam zhig kyang yod do //	
snyam ste /	
de gzhi de las bde bar gyur /	
yid bde bar gyur ba dang /	
ma sdug /	
dper na /	
mi nad pa nad tshabs che ba /	
sdug bsngal ba zhig yod la /	
de zas zos pa ni /	
lus la 'jur mi btub /	
skom 'thungs pa ni /	
khong du gnod par gyur pa las /	
de dus gzhan zhig na nad med cing stobs dang ldan la bde bar gyur te /	
de kha zas zos pa 'jur btub /	
skom 'thungs pa ni /	
khong du gnod par ma gyur nas /	
de 'di snyam du sems te /	
'di ltar /	
bdag sngon na ba nad tshabs che ba /	
sdug bsngal bar gyur pa na /	
bdag gis kha zas zos pa ni /	
lus la @161a *//	
'jur mi btub /	
skom 'thungs pa ni khong du gnod par gyur pa las /	
da ni 'di ltar bdag nad med cing stobs dang ldan pas bde bar gyur te /	
bdag gis zas zos pa ni lus la 'jur btub /	
skom 'thungs pa ni khong du gnod par ma gyur to snyam ste /	
de gzhi de las bde ba dang /	
yid bde bar gyur pa dang /	
ma sdug /	
dper na /	
mi zhig bran du gyur te /	
mngag gzhug pa dang /	
go re long ba dang /	
lto khol dang /	
rang dbang med par gyur pa las /	
de dus gzhan zhig na bran mi byed par gyur te /	
mngag gzhug mi byed /	
go re long mi byed /	
lto khol mi byed de /	
rang dbang yod nas de 'di snyam du sems te /	
'di ltar /	
bdag sngon bran du gyur pa na mngag gzhug pa dang /	
go re long ba dang /	
lto khol dang /	
rang dbang med pa las /	
da ni bran mi byed pas mngag gzhug mi byed /	
go re long mi byed /	
rang dbang yod do snyam nas de gzhi de las bde bar gyur /	
yid bde bar gyur pa dang /	
ma sdug /	
dper na /	
mi zhig btson du bzung ste /	
lag pa phyin ka log tu dam du bcings par gyur pa las /	
de de las nor gzhal ba med par bde bar	
legs par thar nas de 'di snyam du sems te	
/ 'di ltar /	
bdag sngon btson du bzung ste lag pa phyin ka log tu dam du bcings par gyur pa las /	
da ni de las bdag nong gzhal ba med par bde bar legs par thar te snyam ste /	
de gzhi de las @161b yid bde bar gyur pa dang /	
ma sdug /	
dper na /	
mi zhig 'jigs pa las bde ba dang /	
lo nyes pa las lo legs par gyur nas /	
de 'di snyam du sems te /	
'di ltar /	
bdag 'jigs pa las bde ba dang /	
lo nyes pa las lo legs par gyur to snyam ste /	
de gzhi de las bde bar gyur /	
dga' bar gyur ba de bzhin du /	
des bdag nyid kyi sgrib pa lnga po skyin po ji lta ba dang /	
nad ji lta ba dang /	
bran ji lta ba dang /	
btson ji lta ba dang /	
'jigs pa ji lta ba de dag spangs par yang dag par rjes su mthong ngo //	
de sgrib pa lnga po sems nye ba'i nyon mongs par byed pa /	
shes rab nyam chung par byed pa /	
gnod pa'i phyogs dang mthun pa /	
mya ngan las 'das pa dang mi mthun pa dag spangs nas 'dod pa dag las dben /	
sdig pa mi dge ba'i chos rnams las dben /	
rtog pa dang bcas /	
dpyod pa dang bcas /	
dben pa las skyes pa'i dga' ba dang bde ba can /	
bsam gtan dang po rdzogs par byas te gnas so //	
dper na /	
khrus mkhan nam /	
khrus mkhan gyi slob ma mkhas pa zhig kham phor ram /	
gzhong bu'am /	
nya phyis kyi nang du 'dag chal gyi phye ma	
zhib mo chus yang btab yang btab ste spangs na	
/ 'dag chal gyi gong bu de gsher gsher dang ldan /	
gsher gyis zhen te /	
gsher gyis phyi nang khyab pas 'bo bar mi 'gyur /	
'jig par mi 'gyur ba de bzhin du /	
dge slong de'i lus dben pa las skyes pa'i dga' ba'i bde bas mngon du rlan par byed /	
yongs su rlan par byed /	
yongs su tshim par byed /	
yongs @162a *//	
su khyab par byed de /	
de'i lus thams cad la 'di lta ste /	
dben pa las skyes pa'i dga' ba dang bde bas ma khyab pa'am /	
khyab par ma gyur pa cung zad kyang med do //	
de rtog pa dang dpyod pa dang bral zhing /	
nang yongs su dang ste sems kyi rgyud gcig tu gyur pas /	
rtog pa med pa /	
dpyod pa med pa /	
ting 'dzin las skyes pa'i dga' ba dang bde ba can /	
bsam gtan gnyis pa rdzogs par byas te gnas so //	
de 'di ltar /	
lus 'di la ting nge 'dzin las skyes pa'i dga' ba dang bde bas mngon du rlan par byed /	
yongs su rlan par byed /	
yongs su tshim par byed //	
yongs su khyab par byed de /	
de'i lus thams cad la 'di lta ste /	
ting 'dzin las skyes pa'i dga' ba dang bde bas ma khyab pa'am /	
khyab par ma gyur pa cung zad kyang med do //	
dper na /	
ri'i rtse na bkod ma'i mtsho phran zhig yod par gyur la /	
der ni /	
shar phyogs nas kyang chu mi 'bab par gyur la /	
lho phyogs nas ma yin /	
nub phyogs nas ma yin /	
byang phyogs nas kyang chu mi 'bab la /	
der lhas kyang dus dus su char gyi rgyun mi 'bebs te /	
gzhan du na bkod ma'i mtsho phran de nyid nas bkod ma'i chu'am /	
bkod ma'i chu chen po lud nas bkod ma'i mtsho	
phran de thams cad chu bsil bas gang bar byed	
/ yongs su gang bar byed /	
shin tu gang bar byed /	
yongs su khyab par byed de /	
bkod ma'i mtsho phran de thams cad 'di lta @162b ste /	
chu bsil bas ma khyab pa'am /	
khyab par ma gyur pa cung zad kyang med do //	
de bzhin du lus la ting nge 'dzin las skyes	
pa'i dga' ba dang bde bas mngon du rlan par	
byed / yongs su rlan par byed /	
yongs su tshim par byed /	
yongs su khyab par byed de /	
de'i lus thams cad la 'di lta ste /	
ting nge 'dzin las skyes pa'i dga' ba dang bde bas ma khyab pa'am /	
khyab par ma gyur pa cung zad kyang med do //	
de dga' ba'i 'dod chags dang bral bas btang snyoms	
la gnas shing dran pa dang shes bzhin can yin	
te / bde ba lus kyis myong la /	
'phags pa rnams kyis gang de dran pa dang ldan pa /	
bde ba la gnas pa /	
btang snyoms pa'o //	
zhes brjod pa ste /	
dga' ba med pa'i bsam gtan gsum pa rdzogs par byas te gnas so //	
de 'di ltar /	
lus 'di la dga' ba med pa'i bde bas mngon du rlan par byed /	
yongs su rlan par byed /	
yongs su tshim par byed /	
yongs su khyab par byed de /	
de'i lus thams cad la 'di lta ste /	
dga' ba med pa'i bde bas ma khyab pa'am /	
khyab par ma gyur pa cung zad kyang med do //	
'di lta ste /	
dper na /	
autpa la'am /	
padma'am /	
ku mu da'am /	
padma dkar po chu las skyes shing chu nas chen por gyur pa /	
rtses btags shing 'dug pa de drag gi rtsa ba nas rtse mo'i bar gyi gsab gseb ni /	
'di lta ste /	
chu bsil bas ma khyab pa'am /	
khyab par ma gyur pa cung zad kyang med do //	
de bzhin du lus la dga' ba med pa'i bde bas mngon du rlan par byed /	
@163a *// yongs su rlan par byed /	
yongs su tshim par byed /	
yongs su khyab par byed de /	
de'i lus thams cad la 'di lta ste /	
dga' ba med pa'i bde bas ma khyab pa'am /	
khyab par ma gyur pa cung zad kyang med do //	
de bde ba yang spangs te /	
snga nas sdug bsngal yang spangs shing /	
yid bde ba dang yid mi bde ba yang nub pas bde ba yang ma yin /	
sdug bsngal yang ma yin pa /	
btang snyoms dang dran pa yongs su dag pa bsam gtan bzhi pa rdzogs par byas te gnas so //	
de 'di ltar /	
lus 'di la yongs su dag pa dang rnam par	
byang ba'i sems kyis mos te khyab par byas nas	
rdzogs par byas te gnas so //	
dper na /	
khyim bdag gam /	
khyim bdag gi bus ras khru brgyad pa'am dgu pas /	
de mgo dang /	
lag pa dang /	
rkang pa g-yogs na /	
de'i mgo dang /	
lag pa nas rkang pa'i bar lus thams cad 'di lta ste /	
ras gtsang ma yongs su dag pas ma g-yogs pa'am /	
g-yogs par ma gyur pa cung zad kyang med do //	
de bzhin du de 'di ltar /	
lus 'di la yongs su dag pa dang rnam par	
byang ba'i sems kyis mos te khyab par byas nas	
rdzogs par byas te gnas pa de'i lus thams cad	
la 'di lta ste /	
yongs su dag pa dang rnam par byang ba'i sems kyis ma khyab pa'am /	
khyab par ma gyur pa cung zad kyang med do //	
ma sdug /	
gang gi tshe kho na 'phags pa'i nyan thos bde ba yang spangs te /	
snga nas sdug bsngal @163b yang spangs shing /	
yid bde ba dang yid mi bde ba yang nub pas bde ba yang ma yin /	
sdug bsngal yang ma yin pa /	
btang snyoms dang dran pa yongs su dag pa bsam	
gtan bzhi pa rdzogs par byas te gnas pa de	
kho na'i sems rgod pa ma yin /	
zhum pa ma yin no //	
rgod pa med cing zhum pa med pas mi g-yo bar gnas pa thob po //	
dper na /	
khang pa brtsegs ma'am /	
khang pa brtsegs ma'i khyams su 'bru mar bus pa de'i me lce de /	
rlung nas bya dang /	
mi dang /	
mi ma yin pa'i bar gyis ma bskyod cing ma bsgul ba de'i tshe rgod pa ma yin /	
zhum pa ma yin no //	
rgod pa med cing zhum pa med cing zhum pa	
med par gnas pas mi g-yo bar 'bar ba de	
bzhin du / ma sdug /	
gang gi tshe 'phags pa'i nyan thos kyis bde ba yang spangs te /	
snga nas sdug bsngal yang spangs shing /	
yid bde ba dang yid mi bde ba yang nub nas /	
bde ba yang ma yin /	
sdug bsngal yang ma yin pa /	
btang snyoms dang dran pa yongs su dag pa bsam	
gtan bzhi pa rdzogs par byas te gnas pa de'i	
tshe de'i sems rgod pa ma yin /	
zhum pa ma yin no //	
rgod pa med cing zhum pa med pas mi g-yo bar gnas pa thob nas /	
de 'di snyam du sems te /	
bdag gi lus kyi gzugs 'di ni /	
rags pa 'byung ba chen po bzhi'i rgyu las byung ba yin te /	
'di la bdag cag gi rnam par shes pa brten cing 'di la gnas te /	
'di la khyab par gnas kyi /	
ma la bdag gi lus 'di las yid bskyod de /	
@164a *// lus gzhan yid las byung ba'i gzugs dbang po ma tshang ba dang /	
dman pa ma yin pa zhig mngon par sprul lo //	
snyam nas /	
de lus de las yid bskyod de lus gzhan yid	
las byung ba'i gzugs dbang po ma tshang ba dang	
/ dman pa ma yin pa mngon par sprul par byed do //	
ma sdug /	
dper na /	
nor bu bee d'urya bzang po rigs dang ldan pa /	
gsal ba dang dri ma med pa /	
tsho na skud sna lnga pa 'di lta ste /	
sngon po dang /	
ser po dang /	
dmar po dang /	
dkar po dang /	
le brgan las brgyus pa de /	
skyes bu mig dang ldan pas mthong na /	
'di ni /	
skud pa yin no //	
'di ni /	
nor bu yin no //	
'di ni /	
skud pas nor bu brgyus pa yin no //	
zhes shes pa de bzhin du /	
de lus de las yid bskyod nas lus gzhan yid	
las byung ba'i gzugs dbang po ma tshang ba dang	
/ dman pa ma yin pa mngon par sprul par byed do //	
ma sdug /	
dper na /	
mi zhig gis rtsva mun dza las thur ma phyung ba de /	
skyes bu mig dang ldan pas mthong na /	
'di ni /	
mun dza yin no //	
'di ni /	
thur ma yin te /	
mun dza las thur ma phyung ba yin no //	
zhes shes pa de bzhin du /	
de lus de las yid bskyod nas lus gzhan yid	
las byung ba'i gzugs dbang po ma tshang ba dang	
/ dman pa ma yin pa mngon par sprul par byed do //	
ma sdug /	
dper na /	
mi zhig gis za ma tog nas sprul phyung ba na /	
de skyes bu mig dang ldan pas mthong na /	
'di ni /	
@164b za ma tog yin no //	
'di ni /	
sprul yin te /	
za ma tog nas sprul phyung ba yin no //	
zhes shes pa de bzhin du /	
de lus de las yid bskyod nas lus gzhan yid	
las byung ba'i gzugs dbang po ma tshang ba dang	
/ dman pa ma yin pa mngon par sprul par byed do //	
ma sdug /	
dper na /	
mi zhig gis ral gri shubs nas phyung ba na /	
de skyes bu mig dang ldan pas mthong na /	
'di ni /	
shubs yin no //	
'di ni /	
ral gri yin te /	
ral gri shubs nas phyung ba yin no //	
zhes shes pa de bzhin du /	
de lus de las yid bskyod nas lus gzhan yid	
las byung ba'i gzugs dbang po ma tshang ba dang	
/ dman pa ma yin pa mngon par sprul par byed do //	
de de ltar mnyam par gzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang /	
bral ba /	
drang por gyur pa /	
las su rung ba /	
gnas pa mi g-yo ba thob pa /	
rdzu 'phrul gyi yul shes pa mngon sum du bya	
ba'i mngon par shes pa la sems mngon par gtod	
par byed de / de rdzu 'phrul gyi yul rnam pa du ma nyams su myong bar byed de /	
'di lta ste /	
gcig tu gyur nas mang por gyur pa dang /	
mang por gyur nas gcig tu gyur pa dang /	
snang bar gyur cing mi snang ba'i ye shes mthong ba nyams su myong bar byed cing /	
rtsig pa la yang thad kar 'gro /	
ri la yang thad kar 'gro /	
ra ba la yang thad kar 'gro'o //	
lus kyis thogs pa med par 'gro ba ni /	
dper na /	
nam mkha' la @165a *//	
bya ba bzhin no //	
sa la yang steng du 'gro ba dang /	
bye'u zul byed de /	
dper na /	
chu la bya ba bzhin no //	
chu la yang rgyun phyogs las ldog par 'gro ste /	
dper na /	
sa la bya ba bzhin no //	
nam mkha' la yang skyil mo krung gis 'gro ste /	
dper na /	
'dab chags bya bzhin no //	
nyi ma dang zla ba /	
'di ltar rdzu 'phrul che zhing /	
'di ltar mthu che ba 'di gnyis la lag pas 'dzin cing nyug par byed cing /	
tshangs pa'i 'jig rten gyi bar du lus kyis dbang sgyur ro //	
dper na /	
gser mgar ram /	
gser mgar gyi slob ma mkhas pa zhig gis gser	
shin tu las su rung bar byas par rig nas	
rdung du bya ba'i rnam pa phur bu'am /	
mgul rgyan nam /	
lag rgyan nam /	
rkang rgyan nam /	
gsor gdub rgya'am /	
gser gyi phreng ba gang dang gang byed 'dod pa de /	
myur bar byed pa de bzhin du /	
de 'di ltar /	
mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba /	
gnas pa mi g-yo ba thob pa /	
rdzu 'phrul gyi yul shes pa mngon sum du bya	
ba'i mngon par shes pa la sems mngon du gtod	
par byed de / 'di lta ste /	
gcig tu gyur nas mang por gyur pa dang zhes	
bya ba nas tshangs pa'i 'jig rten gyi bar du	
lus kyis dbang sgyur ro //	
zhes bya ba'i bar gong ma bzhin du'o //	
dper na /	
rdza mkhan nam /	
rdza mkhan gyi slob @165b ma mkhas pa zhig gis	
'jim pa'i gong bu shin tu las su rung bar	
byas par rig nas snod spyad kyi rnam grangs gang	
sgrub par 'dod pa de kho na myur ba myur	
bar sgrub pa de bzhin du /	
de 'di ltar /	
mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba zhes bya	
ba nas tshangs pa'i 'jig rten gyi bar du lus	
kyis dbang sgyur ro //	
zhes bya ba'i bar gong ma bzhin du'o //	
dper na /	
ba so mkhan nam /	
ba so mkhan gyi slob ma mkhas pa zhig gis	
ba so shin tu las su rung par byas bar	
rig nas gzugs kyi rnam grangs gang dang gang sgrub	
par 'dod pa de kho na myur ba myur bar	
sgrub pa de bzhin du /	
de 'di ltar /	
mnyam par bzhag pa'i sems yongs su dag pa /	
rnam par byang ba zhes bya ba nas tshangs pa'i	
'jig rten gyi bar du lus kyis dbang sgyur ro	
// zhes bya ba'i bar gong ma bzhin du'o //	
de 'di ltar /	
mnyam par gzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob pa /	
lha'i rna ba shes pa'i mngon par shes pa mngon	
sum du bya ba la sems mngon du gtod par	
byed de / de lha'i rna ba rnam par dag pa mi'i las 'das pas mi rnams kyi'am /	
mi ma yin pa rnams kyi'am /	
gang dag ring po'am /	
gang dag nye ba'i sgra gnyi ga thos par byed do //	
dper na /	
mi dung 'bud pa zhig ri brag chen po'i khar 'dzeg nas mtshan mo @166a *//	
nam phyed kyi dus su dung bus na /	
de'i sgra des sa'i phyogs thogs pa med par khyab par 'gyur ba de bzhin du /	
de 'di ltar /	
mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob pa /	
lha'i rna ba shes pa mngon sum du bya ba'i	
mngon par shes pa la sems mngon du gtod par	
byed de / de lha'i rna ba rnam par dag pa mi'i las 'das pas mi rnams kyi'am /	
mi ma yin pa rnams kyi'am /	
gang dag ring po'am /	
gang dag nye ba'i sgra gnyi ga thos par byed do //	
de 'di ltar /	
mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob pa /	
sems kyi rnam grangs shes pa mngon sum du bya	
ba'i mngon par shes pa la sems mngon par gtod	
par byed de / des sems can gzhan rnams kyi dang /	
gang zag gzhan rnams kyi rnam par rtog pa dang /	
rnam par dpyod pa'i yid /	
yid kyis ji lta ba bzhin du rab tu shes te /	
'dod chags dang bcas pa'i sems la 'dod chags dang bcas pa'i sems yin no //	
zhes yang dag pa ji lta ba bzhin du rab tu shes so //	
'dod chags dang bral ba'i sems la 'dod chags dang bral ba'i sems yin no //	
zhes yang dag pa ji lta ba bzhin du rab tu shes so //	
@166b zhe sdang dang bcas pa dang /	
zhe sdang dang bral ba dang /	
gti mug dang bcas pa dang /	
gti mug dang bral ba dang /	
bsdus pa dang /	
rnam par g-yeng ba dang /	
zhum pa dang /	
rab tu 'dzin pa dang /	
chung ngu dang /	
chen po dang /	
rgod pa dang /	
rgod pa ma yin pa dang /	
nye bar zhi ba dang /	
nye bar zhi ba ma yin pa dang /	
mnyam par bzhag pa dang /	
mnyam par bzhag pa ma yin pa dang /	
bsgoms pa dang /	
bsgoms pa ma yin pa dang /	
sems rnam par grol ba dang /	
sems rnam par grol ba ma yin par yang dag	
pa ji lta ba bzhin du rab tu shes so	
// dper na /	
skyes bu mig dang ldan pas me long gi dkyil 'khor yongs su dag par byas te /	
rang gi bzhin gyi mtshan ma rtog par byed pa de bzhin du /	
de 'di ltar /	
mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob pa /	
sems kyi rnam grangs shes pa mngon sum du bya	
ba'i mngon par shes pa la sems mngon du gtod	
par byed de zhes bya ba nas sems shin tu	
rnam par grol ba la sems shin tu rnam par	
grol ba yin no //	
zhes yang dag pa ji lta ba bzhin du rab tu shes so //	
zhes bya ba'i bar gong ma bzhin te /	
'di ni /	
zhabs zhes bya'o //	
rig pa gang zhe na /	
de 'di ltar mnyam par gzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob pa /	
sngon gyi gnas @167a *//	
rjes su dran pa shes pa mngon sum du bya	
ba'i mngon par shes pa la sems mngon par gtod	
par byed de / de sngon gyi gnas rnam pa du ma rjes su dran te /	
'di lta ste /	
skye ba gcig dang /	
gnyis dang /	
gsum dang /	
bzhi dang /	
lnga dang /	
drug dang /	
bdun dang /	
brgyad dang /	
dgu dang /	
bcu dang /	
nyi shu dang /	
sum cu dang /	
bzhi bcu dang /	
lnga bcu dang /	
skye ba brgya dang /	
skye ba stong dang /	
skye ba brgya stong dang /	
skye ba brgya phrag du ma dang /	
skye ba stong phrag du ma dang /	
skye ba brgya stong phrag du ma dang /	
'jig pa'i bskal pa dang /	
chags pa'i bskal pa dang /	
'jig pa dang 'chags pa'i bskal pa dang /	
chags pa'i bskal pa du ma dang /	
'jig pa'i bskal pa du ma dang /	
'chags pa dang 'jig pa'i bskal pa du ma rjes su dran te /	
gang du bdag sems can 'di dag gi nang du skyes pa na /	
ming ni /	
'di zhes bya /	
rigs ni /	
'di zhes bya /	
rus ni /	
'di zhes bya /	
kha zas ni /	
'di lta bu zhig za za /	
bde ba dang sdug bsngal /	
'di lta bu zhig myong ngo //	
tshe ring khyad ni /	
'di tsam zhig /	
yun ni /	
'di srid cig gnas gnas /	
tshe ni /	
'di tsam zhig thub bo //	
de nas bdag shi 'phos nas che ge mo zhig tu skyes so //	
de nas shi 'phos nas yang ga ge mo zhig tu skyes so //	
de nas kyang shi 'phos nas 'dir skyes so //	
zhes rnam pa dang bcas /	
yul phyogs dang bcas /	
gzhi ci las gyur pa dang bcas par sngon gyi gnas rnam pa du ma rjes su dran no //	
dper na /	
mi zhig grong nas @167b grong du song la /	
de nas kyang grong gzhan du song nas de 'di snyam du sems te /	
bdag gis grong che ge mo nas ga ge mor son te /	
de nas kyang grong khyer che ge mor ro //	
grong de nas ni grong 'dir 'ongs so //	
snyam pa de bzhin du /	
de 'di ltar /	
mnyam par gzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob pa /	
sngon gyi gnas rjes su dran pa shes pa mngon	
sum du bya ba'i mngon par shes pa la sems	
mngon du gtod par byed de /	
de sngon gyi gnas rnam pa du ma rjes su dran te /	
'di lta ste /	
skye ba gcig dang zhes bya ba nas rnam pa dang bcas /	
yul phyogs dang bcas par sngon gyi gnas rnam pa du ma rjes su dran no //	
zhes bya ba'i bar gong ma bzhin du'o ////	
'dul ba gzhi /	
bam po sum cu gnyis pa /	
de 'di ltar /	
mnyam par gzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob pa /	
'chi 'pho dang skye ba shes pa mngon du bya	
ba'i mngon par shes pa la sems mngon par gtod	
par byed de / de lha'i mig rnam par dag pa mi'i las 'das pas /	
sems can rnams kyi 'chi 'pho rnams dang /	
skye ba rnams dang /	
kha dog bzang po rnams dang /	
kha dog ngan pa rnams dang /	
dman pa rnams dang /	
gya nom pa rnams dang /	
bde 'gro dang ngan 'gror 'gro ba rnams kyang mthong zhing /	
sems @168a *//	
can las ji lta ba bzhin nye bar 'gro ba	
rnams yang dag pa ji lta ba bzhin rab tu	
shes te / sems can 'di dag ni /	
lus kyi nyes par spyod pa dang ldan /	
ngag dang yid kyi nyes par spyod pa dang ldan /	
'phags pa rnams la skur ba 'debs pa dang /	
log par lta ba dang /	
log par lta ba'i chos kyi las blangs pa'i rgyus rgyu de dang rkyen des /	
lus zhig nas shi ba'i 'og tu ngan song ngan	
'gro log par ltung ba sems can dmyal ba rnams	
su skye bar 'gyur ro //	
sems can 'di dag ni /	
lus kyi legs par spyod pa dang ldan /	
ngag dang yid kyi legs par spyod pa dang ldan	
'phags pa rnams la skur pa mi 'debs pa dang	
/ yang dag par lta ba dang /	
yang dag par lta ba'i chos kyi las blangs pa'i rgyus rgyu de dang rkyen des /	
lus zhig nas bde 'gro mtho ris kyi lha rnams su skye bar 'gyur ro //	
dper na /	
skyes bu mig dang ldan pa zhig lam po che'i	
bzhi mdor 'dug nas skye bo'i tshogs chen po 'ong	
ba dang / 'dug pa dang /	
nyal ba dang /	
tha dad par 'gro ba rnams kyang mthong ba de bzhin du /	
lha'i mig rnam par dag pa /	
mi'i las 'das pas zhes bya ba nas lha rnams su skye bar 'gyur ro //	
zhes bya ba'i bar gong ma bzhin du'o //	
de mnyam par gzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob pa /	
zag pa zad pa shes pa mngon @168b sum du	
bya ba'i mngon par shes pa la sems mngon du	
gtod par byed de /	
de 'di ni /	
sdug bsngal 'phags pa'i bden pa yin no //	
zhes yang dag pa ji lta ba bzhin rab tu shes so //	
'di ni /	
sdug bsngal kun 'byung ba dang /	
'di ni /	
sdug bsngal 'gog pa dang /	
'di ni /	
sdug bsngal 'gog par 'gro ba'i lam 'phags pa'i bden pa yin no //	
zhes yang dag pa ji lta ba bzhin rab tu shes so //	
de de ltar shes shing de ltar mthong nas /	
'dod pa'i zag pa las sems rnam par grol ba dang /	
srid pa'i zag pa dang /	
ma rig pa'i zag pa las sems rnam par grol bar 'gyur ro //	
rnam par grol nas bdag gi skye ba zad do //	
tshangs par spyod pa bsten to //	
bya ba byas so //	
srid pa 'di las gzhan mi shes so //	
zhes rnam par grol ba'i ye shes nyid mthong bar 'gyur ro //	
dper na /	
grong ngam /	
grong rdal dang ha cang yang thag mi ring pa zhig na /	
mtsho phran gting zab pas /	
chu gsal ba /	
dvags pa /	
rnam par dvangs pa zhig yod la /	
de la skyes bu mig dang ldan pa zhig 'gram du 'dug nas gseg ma'am /	
gyo mo'am /	
nya'am /	
rus sbal lam /	
nya phyis sam /	
dung rnams mthong ba de bzhin du /	
de 'di ltar /	
mnyam par gzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba	
thob pa zhes bya ba nas 'di las srid pa	
gzhan mi shes so //	
zhes bya ba'i bar gong ma bzhin no //	
'di ni /	
rig pa zhes bya ste /	
gong ma'i zhabs dang 'di @169a *//	
gnyis gcig tu bsdoms pa la rig pa dang zhabs zhes bya'o //	
bram ze'i khye'u /	
bla na med pa'i rig pa dang zhabs su ldan ba de /	
mngon sum du ma byas pa mngon sum du bya	
ba la thabs ma yin pa bzhir rig par bya	
ste / bzhi gang zhe na /	
'di la /	
dge sbyong dang bram ze kha cig bla na med	
pa'i rig pa dang zhabs su ldan pa 'di nyid	
mngon par ma rtogs par grong nas dgon par song	
nas yal ga dang /	
lo ma'i spyil bu byas te gnas par byed de /	
'di na /	
bdag cag rtsa ba dang /	
'bras bus 'tsho bar bya'o //	
zhes de rnams de na rtsa ba dang 'bras bus 'tsho bar byed pa 'di ni /	
bram ze'i khye'u /	
bla na med pa'i rig pa dang zhabs su ldan	
pa 'di mngon sum du ma byas pa mngon sum	
du bya ba la thabs ma yin pa dang po	
yin par rig par bya'o //	
bram ze'i khye'u /	
ji snyam du sems /	
ngas gang bla na med pa'i rig pa dang zhabs	
su ldan pa de'i thabs ma yin pa dang po	
'di bshad pa de la khyod slob dpon dang bcas	
pa snang ngam / kye go'u ta ma /	
ma lags so //	
bram ze'i khye'u /	
gzhan yang /	
dge sbyong ngam /	
bram ze kha cig bla na med pa'i rig pa	
dang zhabs su ldan pa 'di nyid mngon par ma	
rtogs par rtsa ba dang 'bras bu'i zas de rnams	
spangs nas mtha' gcig tu song ste yal ga dang	
/ lo ma'i spyil bu byas nas gnas par byed de /	
'dir bdag cag lo ma'i zas kyis 'tsho bar bya'o //	
zhes de rnams de na lo ma'i zas kyis 'tsho bar byed pa 'di ni /	
bram ze'i khye'u /	
bla @169b na med pa'i rig pa dang zhabs su	
ldan pa de mngon sum du ma byas pa mngon	
sum du bya ba la thabs ma yin pa gnyis	
pa yin par rig par bya'o //	
bram ze'i khye'u /	
gzhan yang /	
dge sbyong ngam /	
bram ze kha cig bla na med pa'i rig pa	
dang zhabs su ldan pa 'di nyid mngon par ma	
rtogs par rtsa ba dang 'bras bu'i zas de dag	
dang lo ma'i zas de dag spangs nas mtha' gcig	
tu song ste yal ga dang /	
lo ma'i spyil bu byas nas gnas par byed de /	
'di ni bdag cag gsang tshig dag gzhung du bya zhing /	
rig byed de dag bsdeb bo //	
zhes de rnams gsang tshig dag gzhung du byed cing rig byed dag sdeb pa ste /	
'di ni /	
bram ze'i khye'u /	
bla na med pa'i rig pa dang zhabs su ldan	
pa de mngon sum du ma byas pa mngon sum	
du bya ba la thabs ma yin pa gsum pa	
yin par rig par bya'o //	
bram ze'i khye'u /	
gzhan yang /	
dge sbyong ngam /	
bram ze kha cig bla na med pa'i rig pa	
dang zhabs su ldan pa 'di nyid mngon par ma	
rtogs par rtsa ba dang 'bras bu'i zas de dag	
dang / lo ma'i zas de dag dang /	
gsang tshig gi gzhung dang /	
rig byed sdeb pa mngon par ma rtogs par dgon	
pa nas grong mthar gnas nas khyim sgo bzhi pa	
brtsigs nas gnas par byed de /	
'dir bdag cag sbyin pa dag gtang /	
bsod nams dag bya ste /	
dge sbyong dang bram ze 'ongs shing lhag pa dag	
la ci nus ci phod kyis bsod snyoms kyis so	
sor bstab bo // snyam ste /	
'di ni /	
bram ze'i khye'u /	
bla na med pa'i rig pa dang zhabs su ldan pa mngon sum du ma byas pa mngon @170a *//	
sum du bya ba la thabs ma yin pa bzhi pa yin par rig par bya'o //	
bram ze'i khye'u /	
ji snyam du sems /	
ngas bla na med pa'i rig pa dang zhabs su	
ldan pa mngon sum du ma byas pa mngon sum	
du bya ba la thabs ma yin pa bzhi bstan	
pa gang yin pa de dag la khyod slob dpon	
dang bcas pa snang ngam /	
kye go'u ta ma /	
ma lags so //	
bram ze'i khye'u /	
de ltar khyod kyis re zhig de'i thabs ma yin	
pa bzhi yongs su ma rdzogs par ci'i phyir ae	
ma'o // sh'akya rnams ni /	
da byung gi rigs yin no //	
ae ma'o //	
sh'akya rnams ni /	
da byung gi rigs yin no //	
zhes sh'akya rnams da byung yin pa'i tshig smra /	
bram ze'i khye'u /	
ji snyam du sems /	
bram ze rnams kyi bram ze'i drang srong rnying pa /	
gsang tshig dag byed pa /	
rig byed dag 'jug par byed pa byung ba gang dag gi gsang tshig rnying pa bstod pa /	
dbyangs su blang ba bsdebs pa la /	
da dung bram ze de dag dbyangs su len cing 'chad par byed pa 'di lta ste /	
brgyad pa dang /	
g-yon phyogs dang /	
g-yon phyogs lha dang /	
sna tshogs bshes dang /	
me 'bar dang /	
nyi ma'i rigs dang /	
bha ra dhva dza dang /	
gnas 'jog dang /	
'gro ba skyong gi bu dang /	
ngan spong ste /	
de rnams 'di ltar /	
grong khyer 'obs rtsad dang /	
tsher ma can dag brtsigs nas gnas par byed pa yang /	
dper na; da ltar khyod slob dpon dang bcas pa bzhin nam /	
kye go'u ta ma /	
ma lags so //	
de rnams 'di ltar /	
ched kar rgyal mtshan gyi rtse mo dang /	
dpung gi tshogs dang /	
dmag gi sde bkod pa la ltad @170b mo'i rnam	
pa du ma dag nyams su myong bar byed pa	
yang / dper na /	
da ltar khyod slob dpon dang bcas pa bzhin nam /	
kye go'u ta ma /	
ma lags so //	
de rnams 'di ltar /	
rta rgod ma dang ldan pa'i shing rta thams cad nas dkar ba'i nang du zhugs te /	
gser gyi dbyug pa dang /	
ril ba spyi blugs thogs nas bram ze'i khye'u'i tshogs	
kyis yongs su bskor cing bram ze'i khye'u'i tshogs kyis	
mdun nas bltas te ljongs rgyu zhing phyir 'byung ba	
dang / ldog par byed pa yang /	
dper na /	
da ltar khyod slob dpon dang bcas pa bzhin rnam /	
kye go'u tam /	
ma lags so //	
de rnams 'di ltar /	
bkur sti byed pa'i bud med cod pan can dpung pa'i spu ku ba lta bu /	
nu ma pho long lta bu dag las mnye ba dang /	
khrus dang /	
dril phyi bdag gir byed pa yang /	
dper na /	
da ltar khyod s'ob dpon dang bcas pa bzhin nam /	
kye go'u ta ma /	
ma lags so //	
de rnams 'di ltar /	
bud med gser gyi dpung rgyan can /	
gser gyi mgul rgyan thogs pa /	
legs par brgyan pa rnams dang lhan cig rkang pa	
brkyangs nas ji tsam nyi ma shar gyi bar du	
nyal bar byed pa yang /	
dper na /	
da ltar khyod slob dpon dang bcas pa bzhin nam /	
kye go'u ta ma /	
ma lags so //	
bram ze'i khye'u ltos /	
khyod kyis mkhan po la yang nyes pa yod de /	
bram ze'i khye'u /	
gang gi tshe bram ze padma'i snying po ko sa	
la'i rgyal po gsal rgyal bltar song ba de'i tshe	
rtsig pas chod pa dang /	
yol bas chod pa las gzhan du ma yin par ci ste skyes bu @171a *//	
mkhas pa de lta bu /	
gang kho na'i kha zas g-yo g-yo ba za ba de nyid la mngon sum du 'phrad mi nus /	
bram ze'i khye'u ltos /	
khyod la yang nyes pa yod de /	
bram ze'i khye'u /	
sngon byung ba /	
ko sa la'i rgyal po gsal rgyal rang gi rgyal	
po'i stan la 'dug nas mi zhig la smras pa	
/ kva'i nang rje /	
dgos pa 'di dang 'di lta bu dag cig byos shig /	
de dang de dag byas nas 'di dang 'di lta bu dag cig dpyod cig ces smras nas /	
rgyal po stan las langs te song ngo //	
de nas mi des rgyal po med pa'i stan la 'dug nas mi gzhan zhig la smras pa /	
kva'i nang rje /	
dgos pa 'di dang 'di lta bu dag byos shig /	
de dang de dag byas nas 'di dang 'di lta bu dag cig dpyod cig ces smras na /	
bram ze'i khye'u /	
'di ji snyam du sems /	
ji ga rgyal po med pa'i stan la 'dug nas	
rgyal po'i skad zlos shing rgyal po'i smra dngags su	
smra ba de / rgyal po'am /	
rgyal por 'os pa yin nam /	
kye go'u ta ma /	
ma lags so //	
bram ze'i khye'u /	
de bzhin du khyod drang srong rnams kyi tshig zlos	
shing drang srong rnams kyi smra dngags su smra ba	
yang drang srong ngam /	
drang srong du 'os pa yin nam /	
kye go'u ta ma /	
ma lags so //	
bram ze'i khye'u /	
de lta mod kyi /	
don gang gi phyir 'ongs pa'i don de legs par rab tu yid la zungs shig dang /	
de ni /	
khyod la yun ring po'i don dang /	
phan pa dang /	
bde bar 'gyur ro //	
de nas bram ze'i khye'u ma sdug gis /	
bcom ldan 'das kyi sku la skyes bu @171b chen po'i mtshan sum cu rtsa gnyis brtags pa na /	
sum cu ni /	
mthong na /	
gnyis po 'doms kyi sba ba sbubs su nub pa dang /	
ljags shin tu ring zhing srab pa la som nyi	
dang the tshom za nas des tshigs su bcad de	
gsol pa / bdag gis thub pa chen po'i mtshan //	
sum cu rtsa gnyis thos pa gang //	
de la go'u tam khyod kyi ni //	
sku la gnyis shig ma mthong na //	
mi mchog 'doms kyi sba ba ni //	
ci lags sbubs kyis khebs gyur tam //	
ljags bzang zhes ni bgyi ba yang //	
ji ga thung ba ma lags grang //	
'jig rten na ni rdzogs sangs rgyas //	
grags dang ldan rnams mthong dka' bas //	
zhal nas ljags srab brkyang mjed de //	
bdag gi som nyi bsal bar gsol //	
de nas bcom ldan 'das 'di snyam du dgongs te /	
bram ze'i khye'u ma sdug 'di /	
nga'i sku la skyes bu chen po'i mtshan sum cu rtsa gnyis rtog pa na /	
sum cu ni /	
mthong na /	
gnyis po 'doms kyi sba ba sbubs su nub pa dang /	
ljags shin tu ring zhing srab pa la som nyi dang the tshom za na /	
ma la ngas ji ltar bram ze'i khye'u ma sdug	
gis bdag gi 'doms kyi sba ba sbubs su nub	
pa dang / ljags shin tu ring zhing srab pa	
mthong bar 'gyur ba de lta bu'i rtags shig bya'o	
pa dang / // snyam nas /	
de nas bcom ldan 'das kyis de lta bu'i rtags mdzad nas /	
bram ze'i khye'u ma sdug gis /	
bcom ldan 'das kyi 'doms kyi sba ba sbubs su nub pa dang /	
zhal nas ljags brkyang bas zhal gyi dkyil 'khor dbu skra'i bar thams cad khebs pa mthong @172a *//	
ngo; ;mthong nas kyang 'di snyam du sems te /	
dge sbyong go'u ta ma ni /	
skyes bu chen po'i mtshan sum cu rtsa gnyis dang ldan pa yin te /	
de dag dang ldan pa'i skyes bu chen po'i 'gro ba ni /	
gnyis las gzhan du mi 'gyur te /	
gal te khyim pa khyim na gnas nas 'khor los	
bsgyur ba'i rgyal po zhes bya ba nas 'jig rten	
du sgra rnam par grags par 'gyur ro //	
zhes bya ba'i bar gong ma bzhin du'o //	
de nas bram ze'i khye'u ma sdug bcom ldan 'das	
kyis gsungs pa la mngon par dga' ste rjes su	
yi rangs nas / bcom ldan 'das kyis spyan snga nas song ngo //	
de'i tshe bram ze padma'i snying po khyim mchog gi	
mthon po zhig na shas che ba'i bram ze rgan	
rabs rgan rabs rnams dang lhan cig tu 'dus shing	
'khod par gyur to //	
bram ze'i khye'u ma sdug kyang sdod cing 'dug pa las /	
bram ze'i khye'u ma sdug gis bram ze padma'i snying po rgyang ring po nas mthong ngo //	
mthong nas kyang bram ze padma'i snying po gang na ba der song ste phyin nas /	
bram ze padma'i snying po'i rkang pa gnyis la mgo bos phyag byas te /	
shas che ba'i bram ze gzhan rnams la yang phyag byas nas phyogs gcig tu 'dug go /	
phyogs gcig tu 'dug nas bram ze'i khye'u ma sdug	
la bram ze padma'i snying pos 'di skad ces smras	
so // bram ze'i khye'u /	
ji ga shes ldan go'u ta ma de'i dge ba dang /	
grags pa dang /	
sgra dang /	
tshigs su bcad pa phyogs dang phyogs mtshams su rgya	
cher grags pa ji lta ba de kho @172b na	
bzhin du yin nam /	
de'i mtshan rnams grags pa yang yang dag pa yin nam /	
mkhan po /	
mad lags te /	
shes ldan go'u ta ma de'i dge ba dang /	
grags pa dang /	
sgra dang /	
tshigs su bcad pa phyogs dang phyogs mtshams su rgya	
cher grags pa yang ji lta ba de kho na	
bzhin lags la / de'i mtshan rnams grags pa yang yang dag pa lags so //	
bram ze'i khye'u /	
khyod shes ldan go'u ta ma de dang lhan cig bar skabs kyi gtam dag byas sam /	
mkhan po /	
bgyis lags so //	
kye bram ze'i khye'u /	
de'i phyir thams cad kho bo la rgyas par smros shig /	
de nas bram ze'i khye'u ma sdug des bcom ldan	
'das dang lhan cig bar skabs kyi gtam ci smras	
pa de thams cad bram ze padma'i snying po la	
rgyas par smras so //	
de skad smras pa dang /	
bram ze padma'i snying po khros /	
rngams /	
'khrugs shing yid la ma bab par gyur nas mchil	
lham dang bcas pa'i rdog pas bram ze'i khye'u ma	
sdug gi mgo la bsnun nas 'di skad ces kyang	
smras so // ae ma'o //	
pho nya byed pa /	
ae ma'o //	
'phrin pa byed pa /	
pho nya byed pa 'di 'dra ba dad 'phrin pa byed pa 'di 'dra bas ni /	
bdag ngan song du yang lhung bar 'gyur te /	
bram ze'i khye'u /	
khyod kyis shes ldan go'u ta ma de la ji	
lta ji ltar khyad du bsad cing khyad du bsad	
de bzlog par sems la de lta de ltar shes	
ldan go'u ta ma des kho bo yang de dang	
de'i khong du brtsi bar dgongs so //	
shes ldan dag /	
deng kho na kho bo shes ldan go'u ta ma	
de la blta ba dang bsnyen bkur bya ba'i @173a	
*// phyir 'gror dgongs thag pas ma nus par zad de /	
'on kyang sang shes ldan go'u ta ma de la blta ba dang bsnyen bkur bya ba'i phyir 'gro'o //	
de nas bram ze padma'i snying pos de nyid kyi	
nub mo nas gtsang zhing bsod pa'i bza' ba dang	
bca' ba dag bsngogs nas nang par sngar langs te	
/ gtsang zhing bsod pa'i bza' ba dang bca' ba	
de dag gis shing rta bkang ste khyer nas bcom	
ldan 'das gang na ba der song ste phyin pa	
/ dang / bcom ldan 'das dang lhan cig mngon du yang dag par dga' bar 'gyur ba dang /	
yang dag par mgu bar 'gyur ba'i gtam rnam pa sna tshogs byas te phyogs gcig tu 'dug go /	
phyogs gcig tu 'dug nas bcom ldan 'das la 'di skad ces gsol to //	
shes ldan go'u ta ma /	
bdag gis gtsang zhing bsod pa'i bza' ba dang bca'	
bas shing rta bkang ste 'tshal te mchis pa 'di	
/ shes ldan go'u ta mas thugs brtse ba nye bar bzung ste bzhes su gsol /	
de'i tshe tshe dang ldan pa kun dga' bo bcom	
ldan 'das kyis snam logs na bsil yab thogs nas	
bcom ldan 'das la g-yob cing 'dug go /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
song la 'dod pa mthun pa na dge slong ji	
snyed cig nye bar brten cing gnas pa de dag	
thams cad rim gro'i gnas su sdus shig /	
btsun pa /	
bka' bzhin 'tshal zhes tshe dang ldan pa kun dga'	
bos bcom ldan @173b 'das kyi ltar mnyan nas 'dod	
pa mthun pa na dge slong ji snyed cig nye	
bar brten cing gnas pa de dag thams cad rim	
gro'i gnas su bsdus nas bcom ldan 'das gang na	
ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
tshe dang ldan pa kun dga' bos bcom ldan 'das la 'di skad ces gsol to //	
btsun pa; 'dod pa mthun pa na dge slong ji	
snyed cig nye bar brten cing mchis pa de dag	
thams cad rim gro'i gnas su 'dus shing mchis lags	
te / bcom ldan 'das de de'i dus la bab par dgongs su gsol /	
de nas bcom ldan 'das rim gro'i gnas gang na	
ba der gshegs te byon nas dge slong gi dge	
'dun gyi gung la gdan bshams pa nyid la bzhugs	
so // de nas bram ze padma'i snying pos sangs	
rgyas la sogs pa dge slong gi dge 'dun bde	
bar bzhugs zin par rig nas gtsang zhing bsod pa'i	
so // bza' ba dang / bca' ba dag rang gi lag nas stob cing tshim par byed de /	
rnam pa du mar gtsang zhing bsod pa'i bza' ba dang /	
bca' bdag rang gi lag nas bstabs shing tshim par byas so //	
bcom ldan 'das kyis gsol zin nas phyag bcabs te	
lhung bzed gyu bar rig nas stan ches dma' ba	
zhig blangs te / bcom ldan 'das kyi spyan snga na chos mnyan pa'i phyir 'dug go /	
de nas bcom ldan 'das kyis bram ze'i padma'i snying	
po'i sbyin pa de la rjes su yi rang ba	
'dis rjes su yi rang bar mdzad de /	
sbyin @174a *//	
sreg mchod sbyin rnams kyi mchog /	
sdeb sbyor mchog ni nyi ma'i lha //	
mi yi mchog ni rgyal po ste //	
rgya mtsho chu bo rnams kyi mchog /	
zla ba rgyu skar rnams kyi gtso //	
nyi ma snang byed rnams kyi gtso //	
steng dang 'og dang thad kar yang //	
'gro ba'i 'gro ba ji snyed pa //	
lha dang bcas pa'i 'jig rten na //	
smra ba'i mchog ni rdzogs sangs rgyas //	
de'i tshe bram ze padma'i snying po'i yon bsngo ba	
mdzad pa na rgan zhugs shig til gyi mar khu	
za bar byed do //	
bram ze padma'i snying pos yon bsngo ba mdzad pa	
na rgan zhugs til gyi mar khu za ba de	
mthong ngo // mthong nas kyang bcom ldan 'das la 'di skad ces gsol to //	
ci lags /	
nyan thos thams cad shes ldan go'u ta ma'i thugs mnyes par bgyis pa lags sam /	
bram ze /	
'di la nges pa med de /	
kha cig ni /	
mnyes par byed /	
kha cig ni /	
mnyes par mi byed do //	
kye go'u ta ma /	
'di ltar /	
kha cig ni /	
chos 'tshal /	
kha cig ni /	
til gyi mar khu 'tshal ba gda' lags so //	
kye go'u ta ma /	
bdag gis slob ma bram ze'i khye'u ma sdug mchis lags sam /	
bram ze /	
'ongs so //	
shes ldan go'u ta ma /	
de dang lhan cig tu bka' mchid dag bgyis lags sam /	
bram ze /	
byas so //	
go'u ta ma /	
de'i slad du de dang lhan cig bka' mchid ji	
snyed cig gleng pa de thams cad bdag la rgyas	
par bka' stsal du gsol /	
de nas bcom ldan 'das kyis bram ze'i khye'u ma	
sdug dang lhan cig gtam ji snyed @174b gleng pa	
de thams cad bram ze padma'i snying po la bka'	
stsal to // de nas bram ze padma'i snying pos bcom ldan 'das la 'di skad ces gsol to //	
kye go'u ta ma /	
bram ze'i khye'u ma sdug ni /	
bus pa'i rang bzhin ma 'tshal ba lags so //	
kye go'u ta ma /	
khyod kyis bram ze'i khye'u ma sdug la bzod par mdzod cig /	
bram ze /	
bzod do //	
shes ldan go'u ta ma /	
gang gi tshe bdag shing rta'i nang du zhugs pa'am /	
srab skyogs 'dzin pa'am /	
lcag bsgreng ba'am /	
skad chen por mchi ba gzigs pa de'i tshe /	
nga la bram ze padma'i snying po phyag 'tshal nas gnod pa chung ngam /	
nyam nga ba nyung ngam /	
'tsho'am /	
bskyod pa yang ngam /	
stobs dang bde ba la reg par spyod dam zhes snyun gsol lo //	
zhes de ltar thugs su chud par mdzad du gsol /	
kye shes ldan go'u ta ma /	
gang gi tshe bdag srang gi dbus nas mchis pa'am /	
mchil lham phud pa'am /	
shul gzur ba'am /	
sug pa brkyang pa gzigs pa de'i tshe /	
shes ldan go'u ta ma bdag phyag 'tshal bar gzung	
du gsol zhes bya ba nas reg par spyod dam	
zhes bya'i bar gong ma bzhin du'o //	
kye shes ldan go'u ta ma /	
gang gi tshe bdag 'khor gyi nang na mchis pa'am /	
rang pa'am /	
stan nam /	
gtsug tor la nom pa gzigs pa de'i tshe /	
shes ldan go'u ta mas bdag phyag 'tshal bar gzung	
du gsol zhes bya ba nas reg par spyod dam	
zhes bya ba'i bar gong ma bzhin du'o //	
kye go'u ta ma /	
de ci'i slad du zhe na /	
bram ze rnams ni /	
grags pas @175a *//	
longs spyod 'thob lags te /	
de dag ni /	
grags pa kho nas longs spyad 'tshal lo //	
de nas bcom ldan 'das 'di snyam du dgongs te /	
kye ma'o //	
bram ze padma'i snying po 'di ni /	
nga rgyal shin tu che ba zhig pas /	
ma la ngas 'di'i nga rgyal spang ba'i phyir chos bshad do //	
snyam du dgongs nas /	
de nas bcom ldan 'das kyis bram ze padma'i snying	
po la chos dang ldan pa'i gtam gyis yang dag	
par ston par mdzad /	
yang dag par gzengs bstod par mdzad /	
yang dag par 'dzin tu 'jug par mdzad /	
yang dag par rab tu dga' bar mdzad de /	
sangs rgyas bcom ldan 'das rnams kyis chos dang ldan	
pa'i gtam dus dang por bya ba gang yin pa	
/ 'di lta ste /	
sbyin pa'i gtam dang /	
tshul khrims kyi gtam dang /	
mtho ris kyi gtam dang /	
'dod pa rnams kyi mnog dang /	
nyes dmigs dang /	
kun nas nyon mongs pa dang /	
rnam par byang ba dang /	
nges par 'byung ba dang /	
rab tu dben pa'i phan yon dang /	
rnam par byang ba'i phyogs kyi chos rnams rgya cher yang dag par rab tu ston par mdzad do //	
bcom ldan 'das kyis gang gi tshe de snying dga' ba dang /	
dge ba'i sems dang /	
mgu ba'i sems dang /	
sgrib pa dang bral ba'i sems dang /	
snod du rung ba dang /	
mthu dang ldan pa dang /	
yang dag phul gyi chos kun shes par nus par gzigs pa de'i tshe /	
sangs rgyas bcom ldan 'das rnams kyi chos bshad pa yang dag @175b phul gang yin pa /	
'di lta ste /	
'phags pa'i bden pa bzhi po sdug bsngal dang /	
kun 'byung dang /	
'gog pa dang /	
lam rnams rgyas par rab tu bstan te /	
dper na /	
gos dkar po nag nog med cing gtsang ma /	
kha bsgyur bar 'os pa tshon rtsi'i nang du legs	
par tshon rtsi 'dzin du btub pa de bzhin du	
/ bram ze padma'i snying po bstan de nyid la	
'dug bzhin du 'phags pa'i bden pa bzhi po 'di	
/ lta ste / sdug bsngal dang /	
kun 'byung dang /	
'gog pa dang /	
lam mngon par rtogs so //	
de nas bram ze padma'i snying pos chos mthong ba dang /	
chos thob pa dang /	
chos rig pa dang /	
chos kyi gting sleb pa dang /	
som nyi las brgal ba dang /	
the tshom las brgal ba dang /	
gzhan gyi dring mi 'jog pa dang /	
gzhan gyis mi bkri ba dang /	
ston pa'i bstan pa la chos rnams la mi 'jigs pa thob nas stan las langs te /	
bla gos phrag pa gcig tu gzar nas bcom ldan	
'das gang na ba de logs su thal mo sbyar	
ba btud de bcom ldan 'das la 'di skad ces	
gsol to // btsun pa /	
bdag ni; 'phags so //	
mngon par 'phags so //	
bcom ldan 'das dang /	
chos dang /	
dge 'dun la bdag skyabs su mchi lags kyi /	
bdag dge bsnyen du gzung du gsol /	
deng slan chad ji snyed 'tsho'i bar du srog dang	
yang bsdos te skyabs su mchi bar mngon par dad	
lags so // de nas bram ze padma'i snying po	
bcom ldan 'das kyis gsungs pa la mngon par dga'	
nas rjes su yi rang ste @176a *//	
bcom ldan 'das kyi zhabs gnyis la mgo bos phyag byas nas stan las langs te song ngo //	
de nas bcom ldan 'das kyis dge slong rnams la bka' stsal pa /	
dge slong dag /	
skabs su bab par bram ze padma'i snying po 'phya bar byed kyi /	
de lta bas na yon bsngo ba byed pa na /	
dge slong gis bza' bar mi bya'o //	
za na /	
'gal tshabs can du 'gyur ro //	
bcom ldan 'das lo ma bdun par byon nas lo	
ma bdun par sangs rgyas bzhi rnams kyi gdan zhes	
bya ba gong ma bzhin du rgyas par sbyar ro	
// bcom ldan 'das ko sa la'i ljongs rgyu zhing	
gshegs pa na 'char kar byon nas 'char ka na	
gnas tsher ma can gyi nags na bzhugs so //	
ko sa la'i rgyal po gsal rgyal gyis dge sbyong	
go'u ta ma ko sa la'i ljongs rgyu zhing gshegs	
pa na 'char kar byon nas 'char ka na gnas	
tsher ma can gyi nags na bzhugs so //	
zhes thos so //	
thos nas kyang mi zhig la bsgo ba /	
kva'i nang rje /	
tshur khyod dge sbyong go'u ta ma gang na ba	
der song la nga'i tshig 'di dag gis dge sbyong	
go'u ta ma'i zhabs gnyis la mgo bos phyag byos	
la gnod pa chung ngam /	
nyam nga ba nyung ngam /	
'tsho'am /	
bskyod pa yang ngam /	
stobs dang bde ba la reg par spyod dam /	
zhes snyun gsol la /	
'di skad du /	
kye shes ldan go'u ta ma /	
ko sa la'i rgyal po gsal rgyal sang bcom ldan 'das la blta bar mchi 'tshal na /	
shes ldan go'u ta mas 'di ltar snga @176b nas thugs su chud par mdzad du gsol /	
zhes kyang gsol cig /	
lha /	
bka' bzhin 'tshal zhes mi des ko sa la'i rgyal	
po gsal rgyal gyi ltar mnyan nas bcom ldan 'das	
gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas mi des bcom ldan 'das la 'di skad ces gsol to //	
shes ldan go'u ta ma'i zhabs gnyis la ko sa	
la'i rgyal po gsal rgyal mgo bos phyag 'tshal nas	
gnod pa chung ngam /	
nyam nga ba nyung ngam /	
'tsho'am /	
bskyod pa yang ngam /	
stobs dang bde ba la reg par spyod dam zhes snyun gsol lags so //	
kye /	
skyes bu khyod dang ko sa la'i rgyal po gsal rgyal bde bar gyur cig /	
kye /	
shes ldan go'u ta ma /	
ko sa la'i rgyal po gsal rgyal sang bcom ldan 'das la blta ba'i phyir mchi bar 'tshal na /	
shes ldan go'u ta mas 'di ltar snga nas thugs su chud par mdzad du gsol /	
kye nang rje /	
nga nyid ko sa la'i rgyal po gsal rgyal gyis dus la bab par shes par gyis shig /	
de nas mi de bcom ldan 'das kyis gsungs pa la mngon par dga' nas yi rang ste /	
bcom ldan 'das kyi spyan snga nas song ngo //	
de nas bcom ldan 'das kyis mi de song nas	
ring po ma lon par tshe dang ldan pa kun	
dga' bo la 'di skad ces bka' stsal to //	
kun dga' bo /	
khyod song la gtsug lag khang yangs pa zhig tu stan mang du shoms shig /	
nga 'dug la deng nyid nas ko sa @177a *//	
la'i rgyal po gsal rgyal dang 'du bar bya'o //	
btsun pa /	
bka' bzhin 'tshal zhes tshe dang ldan pa kun dga'	
bos bcom ldan 'das kyi ltar mnyan nas gtsug lag	
khang yangs pa zhig tu stan mang du bshams nas	
bcom ldan 'das gang na ba der song ste phyin	
pa dang / bcom ldan 'das kyi zhabs gnyis la	
mgo bos phyag byas te phyogs gcig tu 'dug go	
pa dang / / phyogs gcig tu 'dug nas tshe	
dang ldan pa kun dga' bos bcom ldan 'das la	
'di skad ces gsol to //	
btsun pa /	
gtsug lag khang yangs pa zhig tu gdan mang du bshams lags te /	
bcom ldan 'das da de'i dus la bab par dgongs su gsol /	
de nas bcom ldan 'das gtsug lag khang yangs pa	
gang na ba der gshegs te byon nas gdan bshams	
pa nyid la bzhugs so //	
de nas ko sa la'i rgyal po gsal rgyal la mi des rig par byas te /	
song nas ring po ma lon par mi gzhan zhig la smras pa /	
kva'i nang rje /	
tshur shog /	
khyod kyis bzhon pa bzang po myur du gtod cig /	
de la kho bo zhon la de ring kho na	
dge sbyong go'u ta ma la blta ba'i phyir 'gro'o	
// lha /	
bka' bzhin 'tshal zhes mi des ko sa la'i rgyal po gsal rgyal gyi ltar mnyan te /	
bzhon pa bzang po gtad nas ko sa la'i rgyal	
po gsal rgyal gang na ba der song ste phyin	
pa dang ko sa la'i rgyal po gsal rgyal la	
'di skad ces smras so //	
lha /	
bcibs pa @177b bzang po gtad lags te /	
lha /	
da de'i dus la bab par dgongs su gsol /	
de'i tshe sring mo mdzes ldan dang nyi ldan gnyis	
rgyal po gsal rgyal gyi bkad sar 'ongs par gyur	
te / sring mo mdzes ldan dang nyi ldan gnyis	
kyis lha deng nyid bcom ldan 'das la blta ba'i	
te / phyir bzhud do // zhes thos so //	
thos nas kyang ko sa la'i rgyal po gsal rgyal la 'di skad ces smras so //	
lha /	
gal te deng nyid bcom ldan 'das gzigs pa'i phyir gshegs na /	
lha /	
'di ltar /	
bdag cag gi tshig gis bcom ldan 'das kyi zhabs gnyis la dbus phyag mdzod la /	
gnod pa chung ngam /	
nyam nga ba nyung ngam; 'tsho'am /	
bskyod pa yang ngam /	
stobs dang bde ba la reg pa spyod dam zhes snyun gsol par gsol /	
de bzhin du bya'o //	
zhes ko sa la'i rgyal po gsal rgyal gyis mnyan nas /	
de nas ko sa la'i rgyal po gsal rgyal bzhon	
pa bzang po la zhon te 'char ka nas byung	
nas bcom ldan 'das la blta ba dang /	
bcom ldan 'das la bsnyen bkur bya ba'i phyir bcom ldan 'das kyi spyan sngar song ste /	
des ji tsam gzhon pa'i sa'i bar du bzhon pas song nas /	
bzhon pa las babs te rkang pa kho nas kun dga' ra bar zhugs so //	
de nas ko sa la'i rgyal po gsal rgyal bcom	
ldan 'das gang na ba der song ste phyin nas	
bcom ldan 'das kyi zhabs gnyis la mgo bos phyag	
byas te phyogs gcig tu 'dug go /	
phyogs gcig tu 'dug nas ko sa la'i rgyal po gsal rgyal gyis @178a *//	
bcom ldan 'das la 'di skad ces gsol to //	
go'u ta ma /	
sring mo mdzes ldan dang nyi ldan gnyis bcom ldan	
'das go'u ta ma'i zhabs gnyis la mgo bos phyag	
'tshal te / gnod pa chung ngam /	
nyam nga ba nyung ngam /	
'tsho'am /	
bskyod pa yang ngam /	
stobs dang bde ba la reg par spyod dam zhes snyun gsol lags so //	
sring mo mdzes ldan dang nyi ldan gnyis kyis pho nya gzhan ma rnyed dam /	
ci na /	
rgyal po chen po nyid las gzhan ma yin /	
kye go'u ta ma /	
sring mo mdzes ldan dang nyi ldan gnyis bdag gi bkad sar mchis pa na /	
deng nyid lha bcom ldan 'das la blta ba'i phyir mchi 'tshal lo //	
zhes thos so //	
thos nas kyang bdag la 'di skad ces mchi ste /	
lha /	
gal te deng nyid bcom ldan 'das gzigs pa'i phyir bzhud par bzhed na /	
bdag cag gi tshig gis bcom ldan 'das kyi zhabs	
gnyis la dbus phyag mdzod la zhes bya ba nas	
reg par spyod dam zhes bya ba'i bar gong ma	
bzhin du'o // rgyal po chen po khyod dang sring	
mo mdzes ldan dang nyi ldan gnyis bde bar gyur	
bzhin du'o // cig / re zhig gal te zhu pa lung bstan pa'i slad du skabs phye na /	
shes ldan go'u ta ma la bdag phyogs gzhan 'ga' zhig zhu lags so //	
rgyal po chen po /	
ci dang ci 'dod pa zhus shig /	
kye go'u ta ma /	
bdag gis khyod 'di skad ces /	
dge sbyong ngam /	
bram ze gzhan gyis thams cad shes pa'am /	
mthong ba gang yin pa de ni /	
gnas ma yin zhing go skabs med @178b de; gnas med do //	
zhes gsung ngo //	
zhes thos na /	
go'u ta ma khyod kyis de skad du bka' stsal bar dgongs lags sam /	
rgyal po chen po /	
de skad du smras par mi dran no //	
de'i tshe sde dpon 'phags skyes bo zhes bya ba	
'khor de nyid du 'dus shing 'dug par gyur to	
// de nas ko sa la'i rgyal po gsal rgyal gyis /	
sde dpon 'phags skyes po la 'di skad ces smras so //	
sde dpon /	
nyi ma snga ma dang /	
tshes snga ma'i nyi ma dag la rgyal po'i pho brang du rgyal po dang /	
blon po dang /	
rgyal po'i 'khor rnams 'dus te 'khod pa na /	
gtam de lta bu sus gleng pa dran nam /	
lha /	
dran te /	
'di lta ste /	
bkra shis ldan gyi bu bram ze'i khye'u yang dag rgyal ba lags so //	
de nas ko sa la'i rgyal po gsal rgyal gyis mi zhig la smras pa /	
kva'i nang rje /	
tshur khyod bkra shis ldan gyi bu bram ze'i khye'u	
yang dag rgyal ba gang na ba der song la	
phyin nas bkra shis ldan gyi bu bram ze'i khye'u	
yang dag rgyal ba la 'di skad ces /	
ko sa la'i rgyal po gsal rgyal khyod 'bod do //	
zhes smros shig /	
lha /	
bka' bzhin 'tshal zhes mi des ko sa la'i rgyal	
po gsal rgyal gyi ltar mnyan nas bkra shis ldan	
gyi bram ze'i khye'u yang dag rgyal ba gang na	
ba der song ste phyin nas /	
bkra shis ldan gyi bu bram ze'i khye'u yang dag rgyal ba la 'di skad ces smras so //	
ko sa la'i rgyal po gsal rgyal khyod 'bod do //	
de nas ko sa la'i rgyal po gsal rgyal gyis	
mi de song nas ring po ma lon par rig	
nas bcom ldan 'das la @179a *//	
'di skad ces gsol to //	
kye go'u ta ma /	
'di la kha cig don dang tshig ngan par bzung ba 'dzin pa lta mchis lags sam /	
rgyal po chen po /	
yod de /	
don de bzhin kho na yin pa las de gzhan kho na la gzhan dag la smra'o //	
shes ldan go'u ta mas ji lta bu zhig tu bka' stsal par dgongs lags /	
rgyal po chen po /	
ngas ni /	
'di skad du dge sbyong ngam /	
bram ze gzhan gyis thams cad shes pa'am /	
mthong ba gang yin pa de ni /	
gnas ma yin zhing go skabs med de /	
gnas med do //	
zhes bka' stsal par dran no //	
shes ldan go'u ta ma de skad du gsungs pa ni /	
rigs pa'i tshul lags so //	
shes ldan go'u ta mas de skad du gsungs pa ni /	
shin tu rigs pa'i tshul lags so //	
re zhig gal te zhu ba lung bstan pa'i slad du skabs phye na /	
shes ldan go'u ta ma la bdag zhu ba gzhan yang phyogs 'ga' zhig zhu lags so //	
rgyal po chen po /	
ci dang ci 'dod pa zhus shig /	
kye go'u ta ma /	
rigs ni /	
bzhi po 'di dag ste /	
bram ze dang /	
rgyal rigs dang /	
rje'u rigs dang /	
dmangs rigs lags na /	
de dag la khyad par ram /	
bsam pa'am /	
tha dad du bgyi ba cung zad mchis sam /	
rgyal po chen po /	
yod de /	
de la bram ze'i rigs gang dag yin pa dang /	
rgyal rigs gang dag yin pa de dag ni /	
'jig rten gyis mthon por bkur ba yin no //	
rje'u rigs gang dag yin pa dang /	
dmangs rigs gang dag yin pa de dag ni /	
@179b 'jig rten gyis dma' bar brtsi ba yin no //	
shes ldan go'u ta ma la bdag cag mthong ba'i chos kyi don las brtsams te zhu ba ni /	
mi zhu lags so //	
'on kyang tshe slad ma'i don las brtsams te /	
zhu ba zhu lags so //	
kye go'u ta ma /	
rigs ni /	
bzhi po 'di dag ste /	
bram ze dang /	
rgyal rigs dang /	
rje'u rigs dang /	
dmangs rigs lags na /	
de dag la khyad par ram /	
bsam pa'am /	
tha dad du bgyi ba 'ga' mchis sam /	
rgyal po chen po /	
rigs ni /	
bzhi po 'di dag ste /	
rgyal rigs dang /	
bram ze dang /	
rje'u rigs dang /	
dmangs rigs yin la /	
de dag gis de bzhin gshegs pa'am /	
de bzhin gshegs pa'i nyan thos gdams ngag sbyin pa dang /	
rjes su ston pa dang /	
chos ston pa rnyed na /	
de dag la 'di lta ste /	
ma 'ongs pa tshe phyi ma la khyad par ram /	
bsam pa'am /	
tha dad du bya ba 'ga' yod dam /	
kye go'u ta ma /	
rigs ni /	
bzhi po 'di dag ste /	
rgyal rigs dang /	
bram ze dang /	
rje'u rigs dang /	
dmangs rigs lags la /	
de dag gis de bzhin gshegs pa'am /	
de bzhin gshegs pa'i nyan thos gdams ngag stsol ba'am /	
rjes su ston pa'am /	
chos ston pa rnyed na /	
de dag la 'di lta ste /	
spangs pa la khyad par ram /	
bsam pa'am /	
thad du bgyi ba 'ga' mchis sam /	
rgyal po chen po /	
rigs ni /	
bzhi po 'di dag ste /	
rgyal rigs dang /	
bram ze dang /	
rje'u rigs dang /	
dmangs rigs yin la /	
de dag gis /	
de bzhin gshegs pa'am /	
de @180a *//	
bzhin gshegs pa'i nyan thos gdams ngag sbyin pa'am /	
rjes su ston pa'am /	
chos ston pa rnyed na /	
de dag la 'di lta ste /	
spangs pa la khyad par ram /	
bsam pa'am /	
tha dad du bya ba 'ga' yod dam /	
de'i phyir rgyal po chen po khyod nyid la dri'i /	
khyod kyis ji ltar bzod pa de bzhin du lan thob cig /	
rgyal po chen po //	
dper na /	
'di la 'dul ba bzhi po; glang po che 'dul ba'am /	
rta 'dul ba'am /	
glang 'dul ba'am /	
skyes pa 'dul ba zhig yod la /	
de las 'dul ba gnyis ni /	
ma dul ba /	
rnam par ma dul bar gyur la /	
gnyis ni /	
shin tu dul pa /	
shin tu rnam par dul bar gyur na /	
rgyal po chen po ji snyam du sems /	
'dul ba gnyis po ma dul ba /	
rnam par ma dul ba dag cig /	
re zhig ma dul ba bzhin dul ba'i sar 'gro ba'am /	
rnam par ma dul ba bzhin rnam par dul ba'i cha sta len par 'gyur ram /	
kye go'u ta ma /	
ma lags so //	
gang yang 'dul ba gnyis po /	
shin tu dul ba dang /	
shin tu rnam par dul ba de dag /	
shin tu dul bas dul ba'i gnas su 'gro ba'am /	
shin tu rnam par dul bas dul ba'i cha sta len par 'gyur ram /	
kye go'u ta ma /	
de ltar lags so //	
rgyal po chen po /	
de bzhin du sa gang zhig dad pa can gyis	
thob par bya ba de ma dad pas 'thob par	
'gyur ba de ni /	
gnas med la /	
g-yo med pa dang /	
skyon med pa dang /	
brtson 'grus brtsams pa @180b dang /	
shes rab can gyis thob par bya ba de /	
shes rab 'chal pas thob pa de ni /	
gnas med kyis gang zhig dad pa can gyis thob par bya ba de /	
dad pa can gyis 'thob par 'gyur ba 'di ni gnas yod la /	
g-yo med pa dang /	
skyon med pa dang /	
brtson 'grus brtsams pa dang /	
shes rab can gyis 'thob par bya ba de /	
shes rab can gyi 'thob par 'gyur ba'i gnas de ni /	
yod do //	
kye go'u ta ma /	
rigs ni /	
bzhi po 'di dag ste /	
rgyal rigs dang /	
bram ze dang /	
rje'u rigs dang /	
dmangs rigs lags la /	
de dag gis de bzhin gshegs pa'am /	
de bzhin gshegs pa'i nyan thos gdams ngag stsol ba'am /	
rjes su ston pa'am /	
chos ston pa rnyed par gyur cing /	
de dag gtso bo'i yan lag lnga dang ldan par gyur la /	
de dag gis kyang mnyam mtshungs par spangs par gyur na /	
de dag gi rnam par grol ba dang /	
rnam par grol ba la khyad par ram /	
bsam pa'am /	
tha dad du bya ba 'ga' mchis sam /	
de'i phyir rgyal po chen po khyod nyid la dri'i /	
khyod kyis ji ltar bzod pa de bzhin du lan thob cig /	
rgyal po chen po //	
dper na /	
shar phyogs nas bram ze gzhon nu zhig 'ongs pa dang /	
de la 'ga' zhig gis 'di skad du /	
gzhon nu tshur /	
shing s'a la skam po las gtsub stan byos la	
steng du gtsub shing bzhag ste me dbyung ba'i phyir	
gtsubs la phyung zhig ces smras pa dang /	
de shin s'a la skam po las gtsub stan byas nas steng du gtsub @181a *//	
shing bzhag ste me dbyung ba'i phyir gtsubs nas me phyung /	
lho phyogs nas rgyal rigs gzhon nu zhig 'ongs pa dang /	
de la 'ga' zhig gis 'di skad du /	
rgyal rigs gzhon nu tshur /	
spa skam po las gtsub stan byas la steng du	
gtsub shing bzhag ste me dbyung ba'i phyir gtsubs la	
me phyung zhig ces smras pa dang /	
des spa skam po las gtsub stan byas nas steng	
du gtsub shing bzhag ste me dbyung ba'i phyir gtsubs	
nas me phyung / nub phyogs nas rje'u rigs gzhon nu zhig 'ongs pa dang /	
de la 'ga' zhig gis 'di skad du /	
rje'u rigs gzhon nu tshur /	
shug pa skam po las gtsub stan byas la steng	
du gtsub shing bzhag ste me dbyung ba'i phyir gtsubs	
la me phyung zhig ces smras pa dang /	
des shug pa skam po las gtsub stan byas nas	
steng du gtsub shing bzhag ste me dbyung ba'i phyir	
gtsubs nas me phyung /	
byang phyogs nas dmangs rigs gzhon nu zhig 'ongs pa dang /	
de la 'ga' zhig gis 'di skad du /	
kye dmangs rigs gzhon nu tshur /	
tsandan skam po las gtsub stan byos la steng du	
gtsub shing bzhag ste me dbyung ba'i phyir gtsubs la	
me phyung zhig ces smras pa dang /	
des tsandan skam po las gtsub stan byas nas steng	
du gtsub shing bzhag ste me dbyung ba'i phyir gtsubs	
nas me phyung ba dang /	
de dag 'ga' zhig gis gcig tu bsdus nas 'dam bu bcer ba'am /	
sog ma'i phung por bcug na /	
@181b rgyal po chen po ji snyam du sems /	
mi rigs tha dad pas shing sna tshogs las phyung ba'i me de las /	
ji ga med 'di ni /	
'od dang ldan pa /	
kha dog dang ldan pa /	
gsal ba'o ////	
'dul ba gzhi /	
bam po sum cu gsum pa /	
me 'di ni /	
de lta ma yin no //	
me 'dis ni /	
me'i bya ba byed nus so //	
me 'dis ni /	
mi nus so zhes bya ba'i khyad par ram /	
bsam pa'am /	
tha dad du bya ba 'ga' yod dam /	
'on te me de thams cad 'od dang ldan pa /	
kha dog dang ldan pa /	
gsal ba yin zhing /	
me de thams cad kyis me'i bya ba byed nus /	
kye go'u ta ma /	
zhugs de thams cad 'od dang ldan pa /	
kha dog dang ldan pa /	
gsal ba lags shing /	
zhugs de thams cad kyis zhugs kyi bgyi ba bgyid rngo thogs lags so //	
rgyal po chen po /	
de bzhin du bag yod pas thob pa /	
gtso bos gtsub pa'i me de la ni /	
'di lta ste /	
rnam par grol ba dang /	
rnam par grol ba la khyad par dang /	
bsam pa dang /	
tha dad du bya ba 'ga' yang med do //	
shes ldan go'u ta mas de skad gsungs pa ni /	
rigs pa'i tshul lags so //	
re zhig zhu ba lung bstan pa'i slad du skabs phye na /	
shes ldan khyod la bdag gzhan yang phyogs 'ga' zhig zhu'o //	
rgyal po chen po /	
ci dang ci 'dod pa zhus shig /	
kye go'u ta ma /	
lha rnams mchis sam /	
rgyal po chen po /	
lha gang dag yin par shes /	
lha gang dag sha 'khon dang bcas /	
'gran zla dang bcas /	
gnod pa dang bcas shing /	
'di lta bur 'ongs shing @182a *//	
'ong bar 'gyur ba'am /	
lha gang dag sha 'khon med /	
'gran zla med /	
gnod pa med cing /	
'di lta bur mi 'ongs shing 'ong bar mi 'gyur ba yin /	
lha de dag ni /	
re zhig der bas /	
lha gang dag sha 'khon dang bcas /	
'gran zla dang bcas /	
gnod pa dang bcas shing /	
'di lta bur mchis shing mchi bar 'gyur ba'i lha de dag tshe bas /	
sug las bas /	
bsod nams bas nas gnas de nas 'chi 'pho bar 'gyur ba de na /	
lha'am lha'i bus /	
lha'am lha'i bu gnas de nas 'chi 'pho bar bgyi ba'am /	
spyug par rngo thogs lags sam /	
rgyal po chen po //	
lha gang dag sha 'khon dang bcas /	
'gran zla dang bcas /	
gnod pa dang bcas shing /	
'di lta bur 'ongs shing 'ong bar 'gyur ba de dag /	
las zad /	
tshe zad /	
bsod nams zad nas gnas de nas 'chi 'pho bar 'gyur ba de na /	
lha'am lha'i bus /	
lha'am lha'i bu gnas de nas 'chi 'pho bar bya ba'am /	
spyug par mi nus so //	
kye go'u ta ma /	
de na lha gang sha 'khon dang bcas /	
'gran zla dang bcas /	
gnod pa dang bcas shing /	
'di lta bur mchis shing mchi bar 'gyur ba de dag gis /	
lha gnod pa mchis pa de dag gnas de nas 'chi 'pho bar bgyi ba'am /	
spyug pa'i rngo thogs lags sam /	
de nas sde dpon 'phags skyes pos ko sa la'i	
rgyal po gsal rgyal la 'di skad ces smras so	
// dge sbyong go'u ta ma ni /	
'di skad ces /	
lha rnams ni /	
tshe lhag par ring pa /	
lhag par @182b yun ring du gnas pa yin no //	
zhes gsungs par 'gyur ba gang lags pa'i gnas de mchis so //	
de'i tshe tshe dang ldan pa kun dga' bo /	
bcom ldan 'das kyi snam logs na rdul yab thogs	
nas bcom ldan 'das la g-yob cing 'dug par gyur	
to // de nas tshe dang ldan pa kun dga' bo 'di snyam du sems te /	
sde dpon lus 'phags po 'di ni /	
ko sa la'i rgyal po gsal rgyal gyi bu yin la /	
bdag kyang bcom ldan 'das kyi chos nyid kyi sras yin pas /	
sras dang bu ni /	
lhan cig gtam byar rung ngo //	
snyam du rig nas sde dpon lus 'phags po la 'di skad ces smras so //	
sde dpon ji snyam du sems /	
ko sa la'i rgyal po'i rang gi yul yin la /	
de na yang de'i tshig gis khrims su bca' ba la dbang sgyur na /	
sems can dbang chung ngu kha cig /	
gnas de nas 'chi 'pho bar bya ba'am /	
spyug par nus sam /	
dge sbyong /	
nus so //	
sde dpon ji snyam du sems /	
ko sa la'i rgyal po gsal rgyal gyi rang gi yul ma yin la /	
de na yang de'i tshig gis khrims su bca' ba la dbang mi sgyur na /	
ko sa la'i rgyal po gsal rgyal gyis sems can dbang chung ngu kha cig /	
gnas de nas 'chi 'pho bar bya ba'am /	
spyug par nus sam /	
dge sbyong /	
ko sa la'i rgyal po gsal rgyal rang gi yul	
ma yin la; de na yang de'i tshig gis khrims	
su bca' ba la dbang mi sgyur na /	
ko sa la'i rgyal po gsal rgyal gyis sems can dbang chung ngu kha cig /	
gnas de nas 'chi 'pho bar bya ba'am spyug par mi nus @183a *//	
so; ;sde dpon /	
khyod kyis sum cu rtsa gsum pa'i lha rnams yod skad thos sam /	
dge sbyong /	
ko sa la'i bdag po rgyal po 'di nyid las thos so //	
sde dpon ji snyam du sems /	
ko sa la'i rgyal po gsal rgyal gyis sum cu	
rtsa gsum pa'i lha rnams gnas de nas 'chi 'pho	
bar bya ba'am / spyug par nus sam /	
dge sbyong /	
re zhig ko sa la'i rgyal po gsal rgyal gyis	
sum cu rtsa gsum pa'i lha rnams mthong ba yang	
nyams su mi myong na /	
gnas de nas 'chi 'pho bar bya ba'am /	
spyug pa lta smos kyang ci dgos /	
sde dpon /	
de bzhin du gnod pa dang bcas pa'i lha rnams kyis /	
gnod pa med pa'i lha rnams mthong ba yang nyams su mi myong na /	
gnas de nas 'pho bar bya ba'am /	
spyug pa lta smos kyang ci dgos te /	
de ni gnas med do //	
de nas ko sa la'i rgyal po gsal rgyal gyis bcom ldan 'das la 'di skad ces gsol to //	
kye go'u ta ma /	
dge sbyong 'di'i ming ci lags /	
rgyal po chen po /	
kun dga' bo yin no //	
shes ldan kun dga' bos de skad du smras pa ni /	
rigs pa'i tshul yin no //	
shes ldan kun dga' bos de skad du smras pa ni /	
shin tu rigs pa'i tshul yin no //	
de nas ko sa la'i rgyal po gsal rgyal gyis /	
bcom ldan 'das la 'di skad ces gsol to //	
re zhig gal te zhu ba lung bstan pa'i slad du /	
shes ldan go'u ta ma la bdag zhu ba gzhan yang phyogs 'ga' zhig zhu lags so //	
rgyal po chen po /	
gang dang gang @183b 'dod zhus shig /	
kye go'u ta ma /	
ci lags /	
tshangs pa de mchis lags sam /	
rgyal po chen po /	
tshangs pa gang yin par shes /	
tshangs pa gang zhig gnod pa dang bcas pas 'di lta bur 'ong bar 'gyur ba'am /	
tshangs pa gang zhig gnod pa med pas 'di lta	
bur mi 'ong zhing 'ong bar mi 'gyur ba yin	
/ kye go'u ta ma /	
bdag ni /	
de la /	
tshangs pa gang zhig gnod pa ma mchis pas 'di	
lta bur ma mchi zhing mchi bar mi 'gyur ba'i	
tshangs pa de lags par 'tshal lo //	
ko sa la'i rgyal po gsal rgyal gyis bcom ldan	
'das dang lhan cig skabs kyi gtam de lta bu	
gleng ngo // de nas mi des bkra shis ldan gyi bu /	
bram ze'u khye'u yang dag rgyal ba khrid nas ko	
sa la'i rgyal po gsal rgyal gang na ba der	
song ste phyin nas ko sa la'i rgyal po gsal	
rgyal la 'di skad ces smras so //	
lha /	
de 'di lags so //	
de nas bkra shis pa'i bu /	
bram ze'i khye'u yang dag rgyal bas ko sa la'i	
rgyal po gsal rgyal la rgyal ba dang tshe spel	
ba dag byas nas phyogs gcig tu 'dug go /	
phyogs gcig tu 'dug pa dang /	
bkra shis ldan gyi bu /	
bram ze'i khye'u yang dag rgyal ba can la ko	
sa la'i rgyal po gsal rgyal gyis 'di skad ces	
smras so // bram ze'i khye'u /	
nyi ma snga ma dang /	
tshes snga ma la /	
rgyal po'i pho brang du rgyal po dang /	
blon po dang /	
'khor rnams 'dus shing 'dug pa na /	
dge sbyong go'u ta ma 'di skad ces /	
dge sbyong dang bram ze gzhan gyis thams cad shes pa'am /	
mthong ba gang yin pa de ni /	
gnas ma yin @184a *//	
zhing go skabs med de /	
de ni /	
gnas med do //	
zhes gsung ngo //	
zhes pa'i gtam de lta bu sus smras dran nam /	
lha /	
dran lags te /	
'di lta ste /	
sde dpon 'phags skyes bo de skad mchi'o //	
'di lta ste /	
bkra shis ldan gyi bu bram ze'i khye'u yang dag rgyal ba'o //	
zhes de dag phan tshun de ltar gnam khungs 'byin par byed do //	
de nas ko sa la'i rgyal po gsal rgyal gyi rim gro ba'i mis /	
ko sa la'i rgyal po gsal rgyal la 'di skad ces smras so //	
lha /	
gshegs pa'i dus la bab lags so //	
lha /	
dus la bab lags so //	
de nas ko sa la'i rgyal po gsal rgyal gyis bcom ldan 'das la 'di skad ces gsol to //	
shes ldan go'u tam /	
bdag gis thams cad mkhyen pa nyid las brtsams te	
zhu ba zhus pa yang shes ldan go'u ta mas	
bdag la thams cad mkhyen pa nyid zhu ba zhus	
pa lung bstan lags /	
'dir rigs rnam par dag pa dang /	
lhag pa'i lha dang /	
lhag pa'i tshangs pa las brtsams te shes ldan go'u	
ta ma la bdag gis zhu ba zhus pa yang	
/ shes ldan go'u ta mas bdag la lhag pa'i	
tshangs pa zhu ba zhus pa lung bstan lags te	
/ / shes ldan go'u ta ma la bdag gis	
zhu ba gang dang gang zhus pa de dang de	
/ / kho na / shes ldan go'u ta mas bdag la zhu ba lung bstan lags pas /	
shes ldan go'u ta ma la bdag gis gzhan gsol du ci mchis /	
shes ldan @184b go'u ta ma /	
bdag ni /	
bgyi ba dang sgrub pa mang lags bas /	
da mchi lags so //	
rgyal po chen po /	
de'i dus la bab par shes par gyis shig /	
de nas ko sa la'i rgyal po gsal rgyal bcom	
ldan 'das kyis gsungs pa la mngon par dga' ste	
yi rang nas / bcom ldan 'das kyi zhabs gnyis	
la mgo bos phyag byas te bcom ldan 'das kyi	
spyan snga nas song ngo //	
de nas bcom ldan 'das ko sa la nas ljongs	
rgyu zhing gshags pa dang mnyan yod du byon nas	
/ mnyan yod na rgyal bu rgyal byed kyi tshal /	
mgon med zas sbyin gyi kun dga' ra ba na bzhugs so //	
khyim bdag mgon med zas sbyin gyis bcom ldan 'das /	
ko sa la nas ljongs rgyu zhing gshegs pa dang mnyan yod du byon nas /	
mnyan yod na bdag kho na'i kun dga' ra ba na bzhugs so //	
zhes thos so //	
thos nas kyang bcom ldan 'das gang na ba der	
song ste phyin nas bcom ldan 'das kyi zhabs gnyis	
la mgo bos phyag byas te phyogs gcig tu 'dug	
go / phyogs gcig tu 'dug nas bcom ldan 'das	
kyis khyim bdag mgon med zas sbyin la chos dang	
ldan pa'i gtam gyis yang dag par ston par mdzad	
go / / yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas cang mi @185a *//	
gsung ngo //	
de nas khyim bdag mgon med zas sbyin stan las	
langs te bla gos phrag pa gcig tu gzar nas	
bcom ldan 'das gang na ba de logs su thal	
mo sbyar ba btud de bcom ldan 'das la 'di	
skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol zhes	
bya ba nas stan ches dma' ba zhig blangs te	
bcom ldan 'das kyi spyan sngar chos mnyan pa'i phyir	
zhing mchis na / 'dug go / zhes bya ba'i bar gong ma bzhin du'o //	
de nas bcom ldan 'das kyis khyim bdag mgon med	
zas sbyin la chos dang ldan pa'i gtam gyis yang	
dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so //	
bram ze dang khyim bdag rnams kyis bcom ldan 'das	
nyan thos kyi dge 'dun dang bcas pa skabs skabs	
su gdugs tshod gsol bar byed pa na /	
dge slong rnams kyis thog mar sprang po rnams la kha zas cung zad byin pa dang /	
bram ze dang khyim bdag rnams 'phyar bar byed pa'i skabs de /	
bcom ldan 'das la /	
@185b dge slong rnams kyis gsol pa dang /	
bcom ldan 'das kyis bka' stsal pa /	
rang gis longs spyad nas lhung bzed kyi lhag ma sbyin par bya'o //	
de na sprang po gnyis po /	
bram ze'i khye'u zhig dang /	
rgyal rigs kyi khye'u zhig yod pa las /	
bram ze'i khye'us dus ma shes nas /	
de dang por slong bar brtsams pa las /	
dge slong 'gas kyang cung zad kyang ma byin no //	
rgyal rigs kyi khye'u phyi nas song ba dang /	
des phal cher rnyed nas /	
des bram ze'i khye'u la smras pa /	
khyod kyis cung zad rnyed dam /	
des khros nas smras pa /	
gal te kho bo la dbang zhig yod na /	
sh'akya'i sras kyi dge sbyong thams cad mgo drungs nas bcad de sa la 'der ba zhig /	
rgyal rigs kyi khye'us smras pa /	
gal te kho bo la 'byor ba zhig yod na /	
kho bos nyi ma re re zhing sangs rgyas la	
sogs pa dge slong gi dge 'dun la zhal zas	
ro brgya dang ldan pas bstab pa zhig /	
de gnyis de ltar gcig la gcig smra zhing mnyan	
yod nas byung nas shing drung zhig tu nyal ba	
dang / shing rtas 'khyams pa zhig phyogs der 'ongs te /	
des bram ze'i khye'u de'i mgo bcad do //	
de nas bcom ldan 'das kyis byung ba de la tshigs su bcad de bka' stsal pa /	
chos rnams sngon du yid 'gro yid gtso yin //	
yid mgyogs rab tu sdang ba'i yid kyis ni //	
smras sam byas na de nas sdug bsngal de //	
'thob 'gyur 'khor lo 'phyan pas mgo bo bcad //	
de nas tshe dang ldan pa kun dga' bos bcom ldan 'das la 'di skad ces gsol to //	
btsun pas bka' @186a *//	
stsal pa de'i don ci lags /	
kun dga' bo /	
khyod kyis bram ze'i khye'u sangs rgyas la sogs pa	
dge slong gi dge 'dun la sems gdug pas tshig	
rtsub po phyung ba gang yin pa de /	
mthong ngam /	
bcom ldan 'das /	
mthong lags so //	
de sangs rgyas la sogs pa dge slong gi dge	
'dun la sems gdug pas tshig rtsub po phyung nas	
mnyan yod nas byung ste shing drung zhig tu nyal	
ba dang / shing rta 'khyams pas de'i mgo bcad par gyur to //	
ngas de las dgongs nas /	
chos rnams sngon du yid 'gro yid gtso yin //	
zhes bya ba nas snga ma bzhin du /	
'thob 'gyur 'khor lo 'phyan pas mgo bo bcad //	
ces bya ba'i bar gsungs so //	
de'i tshe mnyan yod na tshong dpon zhig bu med par shi'o //	
mnyan yod kyi bram ze dang khyim bdag rnams 'dus nas smras pa /	
su zhig tshong dpon du gzhug /	
kha cig gis smras pa /	
su bsod nams kyi mthu chen po dang ldan pa'o //	
ji ltar shes par bya /	
brtag mod ces de nas de rnams brtag par brtsams pa las /	
de rnams kyis rgyal rigs kyi khye'u de shing gi grib ma la nyal ba na /	
shing gzhan rnams kyi grib ma yol bar gzhol /	
yol bar 'bab /	
yol bar bab na /	
shing de'i grib ma ni /	
khye'u de'i lus las ma yol bar mthong nas /	
de rnams kyis de bslang ste tshong dpon du dbang bskur ba dang /	
de 'di snyam du sems te /	
bdag la dpal gyi 'byor ba'i skal @186b ba ci yod pa de dag thams cad ni /	
sangs rgyas bcom ldan 'das la brten te yin gyi /	
ma la bdag gis bcom ldan 'das nyan thos kyi	
dge 'dun dang thabs cig tu gdugs tshod la spyan	
drang ngo // snyam nas /	
de bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas bcom ldan 'das kyis tshong	
dpon de la chos dang ldan pa'i gtam gyis yang	
dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas tshong dpon de stan las langs te bla	
gos phrag pa gcig tu gzar nas bcom ldan 'das	
gang na ba de logs su thal mo sbyar ba	
btud de / bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol zhes	
bya ba nas stan ches dma' ba zhig blangs te	
bcom ldan 'das kyi spyan sngar chos mnyan pa'i phyir	
zhing mchis na / 'dug go / zhes bya ba'i bar gong ma bzhin du'o //	
de nas bcom ldan 'das kyis de'i bsam pa dang /	
bag la @187a *//	
nyal dang /	
khams dang /	
rang bzhin mkhyen nas de dang mthun pa'i 'phags pa'i	
bden pa bzhi so sor rtogs par 'gyur ba'i chos	
bshad pa mdzad de zhes bya ba nas thog ma	
med pa'i dus nas bsags pa'i 'jig tshogs la lta	
ba'i ri'i rtse mo nyi shu mtho ba /	
ye shes kyi rdo rjes bcom nas rgyun du zhugs pa'i 'bras bu mngon sum du byas te /	
btsun pa /	
bdag ni /	
'phags so //	
mngon par 'phags so //	
zhes bya ba dang /	
bdag bcom ldan 'das dang /	
chos dang /	
dge slong gi dge 'dun la skyabs su mchi lags kyi /	
bdag dge bsnyen du gzung du gsol /	
deng slan chad ji srid 'tsho'i bar du yang srog	
dang yang bsdos te skyabs su mchi bar mngon par	
dad lags so // zhes bya ba'i bar gong ma bzhin du'o //	
de nas bcom ldan 'das kyis khye'u tshong dpon de	
la chos dang ldan pa'i gtam gyis yang dag par	
bstan / yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las gzhengs te gshegs so //	
de nas bcom ldan 'das gtsug lag khang du gshags	
nas dge slong gi dge 'dun gyi dgung la gdan	
bshams pa la bzhugs te tshigs su bcad de bka'	
stsal pa / chos rnams sngon du yid 'gro yid gtso yin //	
yid mgyogs rab tu dang ba'i yid kyis ni //	
smras sam byas na de nas bde ba de //	
'thob 'gyur grib @187b ma yol bar mi 'gyur bzhin //	
de nas tshe dang ldan pa kun dga' bos bcom ldan 'das la 'di skad ces gsol to //	
btsun pas bka' stsal pa de'i don ci lags /	
kun dga' bo /	
khyod kyis rgyal rigs kyi khye'u sangs rgyas la sogs	
pa dge slong gi dge 'dun la sems dang ba	
bskyed pa gang yin pa de mthong ngam /	
bcom ldan 'das /	
mthong lags so //	
de sangs rgyas la sogs pa dge slong gi dge	
'dun la sems dang ba bskyed nas mnyan yod nas	
byung ste shing drung zhig tu nyal ba las /	
mnyan yod kyi bram ze dang khyim bdag dag gis	
tshong dpon du dbang bskur nas de mthong ba'i chos	
kho nas longs spyod mngon par 'phel bar gyur to	
// ngas de las dgongs nas /	
chos rnams sngon du yid 'gro yid gtso yin //	
zhes bya ba nas snga ma bzhin du /	
'thob 'gyur grib ma yol bar mi 'gyur bzhin //	
zhes bya ba'i bar gsungs so //	
gdu bu can du byon nas /	
gdu bu can du sangs rgyas bzhi'i gdan zhes bya ba rgyas par gong ma bzhin du'o //	
sa can du byon nas sa can du sangs rgyas bzhi'i gdan zhes bya ba gong ma bzhin du'o //	
seng+ge can gyi grong du byon nas /	
sengge can gyi grong du sangs rgyas bzhi'i gdan zhes bya ba rgyas par gong ma bzhin du'o //	
grong gsar du byon nas grong gsar du sangs rgyas bzhi'i gdan zhes bya ba gong ma bzhin du'o //	
grong khyer can du byon nas grong khyer can du	
sangs rgyas bzhi'i gdan zhes bya ba gong ma bzhin	
du'o // rgyal po'i khab tu byon nas @188a *//	
de'i tshe kun tu rgyu khri'u brtsegs zhes bya ba /	
ma ga dha bzang mo'i rdzing gi 'gram na gnas te /	
de mtshan mo mchil bas nya gshor cing gshor cing za bar byed do //	
de nam nangs nas ni khri'i steng du khri'u bzhag	
pa la 'dug nas tshigs su bcad pas smra ste	
/ chos kyi chos mchog gis 'tshe srog chags dag /	
'ga' la yang 'tshe mi byed dge sbyong 'gyur //	
zhi ba'i yid kyis spong dang brtul zhugs spyad //	
dul ba de ni zhi ba'i rjes su mthun //	
bcom ldan 'das kyis de 'dul ba'i dus mkhyen nas /	
de'i drung du gshegs te bka' stsal pa /	
tshigs bcad de ni ji lta bar //	
gal te khyod kyang de 'dra na //	
khyod kyang dam par brtsir rung na //	
spong ba khyod ni de mi 'dra //	
re zhig nye bar zhi zhing dul ba dang //	
srog chags 'ga' la'ang 'tshe ba ma byed par //	
zhi ba'i yid kyis spong dang brtul zhugs spyod //	
dul ba de ni zhi ba'i rjes su mthun //	
gang la lus dang ngag dang yid kyis ni //	
nyes par byas pa yod pa ma yin la //	
gang zhig gnas gsum dag gis bsdams gyur pa //	
dul ba de ni zhi ba'i rjes su mthun //	
de nas kun tu rgyu khri'u brtsegs kyis bsam pa /	
dge sbyong go'u ta ma'i thugs kyis ni /	
bdag gi sems mkhyen to //	
snyam du rig nas mngon par dad par gyur to //	
de nas bcom ldan 'das kyis de'i bsam pa dang /	
bag la nyal ba dang /	
khams dang /	
rang bzhin mkhyen nas /	
de dang @188b mthun pa'i 'phags pa'i bden pa bzhi	
so sor rtogs par 'gyur ba'i chos bshad pa mdzad	
de / thos pas kun tu rgyu khri'u brtsegs zhes	
bya ba nas thog ma med pa'i dus nas bsags	
pa'i 'jig tshogs la lta ba'i ri'i rtse mo nyi	
de / shu mtho ba / ye shes kyi rdo	
rjes bcom nas rgyun du zhugs pa'i 'bras bu mngon	
sum du byas so //	
dge slong dag gis de khri'u'i steng du khri'u bzhag pa la 'dug pa mthong nas /	
dge slong zhig gis khri'u'i steng du khri'u bzhag ste chos nyan na /	
de bden pa'i snod du gyur kyang bden pa ma mthong nas bcom ldan 'das kyis dgongs pa /	
ci'i phyir dge slong 'dis bden pa ma mthong snyam na /	
ma gus pas yin par gzigs so //	
de nas bcom ldan 'das 'di snyam du dgongs te /	
nyes dmigs gang ci byung ba de ni /	
dge slong dag khri'u'i steng du khri'u bzhag nas 'dug pa yin no //	
snyam nas /	
de lta bas na /	
dge slong gis khri'u'i steng du khri'u bzhag pa la 'dug par mi bya'o //	
'dug na /	
'gal tshabs can du 'gyur ro //	
de nas bcom ldan 'das rgyal po'i khab nas n+ya gro dhar byon nas /	
de nas snga dro sham thabs mnabs /	
na bza' chos gos dang lhung bzed bsnams te n+ya gro dhar bsod snyoms la zhugs pa dang /	
ser skya'i gzhi'i bram ze'i bu me zhig /	
n+ya gro dhar bag mar btang ba dang /	
bram ze'i gu mos bcom ldan 'das sku skyes bu	
chen po'i mtshan sum cu rtsa gnyis kyis kun nas	
brgyan pa / dpe byad bzang po brgyad cus mdzes pa /	
@189a *// sku 'od 'dom gang gis brgyan pa dang /	
'od zer nyi ma stong bas lhag pa /	
gshegs pa na rin po che'i ri bo 'gro ba ltar kun nas bzang ba mthong ngo //	
mthong ma thag tu de 'di snyam du sems te /	
bcom ldan 'das 'di ni /	
sh'akya'i rigs dga' ba las /	
'khor los bsgyur ba'i rigs kyi rgyal srid kyang spangs /	
btsun mo mang po dang /	
mdzod dang /	
bang mdzod kyi 'byor pa rnams kyang spangs nas rab tu byung ba de yin te /	
de da ltar bsod snyoms la rgyus /	
gal te bdag las bsod snyoms kyi zan bzhes na ni /	
de la bdag gis dbul lo //	
snyam mo //	
de nas bcom ldan 'das kyi thugs kyis de'i sems mkhyen nas lhung bzed zed de /	
sring mo /	
gal te khyod kyis yongs su gtang na /	
lhung bzed 'dir phul cig /	
de nas de lhag par dad pa skyes te /	
bcom ldan 'das kyi thugs kyis bdag gi sems mkhyen to //	
snyam du rig nas dad pa drag pos bcom ldan 'das la bsod snyoms kyi zan phul ba dang /	
de nas bcom ldan 'das 'dzum pa mdzad do //	
chos nyid kyis gang gi tshe sangs rgyas bcom ldan	
'das rnams 'dzum pa mdzad pa de'i tshe zhes bya	
ba nas mdzod spur nub par gyur to //	
zhes bya ba'i bar gong ma bzhin du'o //	
de nas tshe dang ldan pa kun dga' bos thal mo sbyar te /	
bcom ldan 'das la zhus pa /	
rgyu ma mchis /	
rkyen ma mchis par ni zhes bya ba nas 'dzum	
pa mdzad ces bya ba'i bar gong ma bzhin du'o	
// @189b kun dga' bo /	
khyod kyis bram ze'i bu mo gang zhig dad pa	
skyes nas nga la bsod snyoms kyi zan phul ba	
de mthong ngam / btsun pa /	
mthong lags so //	
kun dga' bo /	
bram ze'i bu mo de dge ba'i rtsa ba 'dis /	
bskal pa bcu gsum du log par 'gro bar mi 'gyur zhing /	
lha dang mi rnams su nying mtshams sbyar cing 'khor nas srid pa phyi ma dang /	
skye gnas phyi ma dang /	
lus phyi ma dang /	
bdag gi ngo bo thob pa phyi ma la rang	
sangs rgyas shin tu legs smon zhes bya bar 'gyur	
ro // kun tu bram ze'i bu mo che ge	
mo zhig dad pa skyes nas bcom ldan 'das la	
bsod snyoms zan zhig phul bas /	
bcom ldan 'das kyis de rang byang chub tu lung bstan to //	
sgra grags so //	
de'i khyo me tog dang yam bsreg shing gi phyir	
dgon par song ba des bdag gi chung mas dge	
sbyong go'u ta ma la bsod snyoms zan zhig phul	
bas / dge sbyong go'u ta mas /	
de rang byang chub tu lung bstan to //	
zhes thos so //	
thos nas kyang mi bzod pa skyes te /	
bcom ldan 'das gang na ba der song nas phyin	
pa dang bcom ldan 'das la 'di skad ces gsol	
to // shes ldan go'u ta ma /	
bdag gi sdum par byon tam /	
bram ze /	
son to //	
shes ldan go'u ta ma la bdag gi mchis brang gis bsod snyoms bshos shig phul nas /	
khyod kyis de rang byang chub tu lung bstan skad na /	
mad dam /	
bram ze /	
bden no //	
kye go'u ta ma /	
khyod 'khor los bsgyur ba'i rgyal srid spangs nas rab tu byung na /	
de bsod @190a *//	
snyoms bshos tsam gyi slad du ji ltar shes bzhin gyi rdzun gyi tshig gsungs /	
sa bon 'di tsam gyi 'bras bu 'di'o //	
zhes bgyi ba khyod la su zhig yid ches par 'gyur /	
bram ze /	
de'i phyir khyod nyid la dri'i //	
khyod kyis ji ltar bzod pa de bzhin du lan thob cig /	
bram ze ji snyam du sems /	
khyod kyi ngo mtshar rmad du byung ba'i chos mthong ba 'ga' yod dam /	
kye go'u ta ma /	
re zhig /	
ngo mtshar rmad du byung ba'i chos gzhan lta zhog /	
n+ya gro dha 'di nyid du ngo mtshar rmad du	
byung ba'i chos shig mthong ba de re zhig gson	
cig / kye go'u ta ma /	
n+ya gro dha 'di'i shar phyogs na n+ya gro dha'i shing chen po zhig mchis te /	
de'i ming gis grong 'di n+ya gro dha zhes bgyi'o //	
de'i 'og na shing rta lnga brgya ma reg cing /	
phan tshun ma thug par mchi lags so //	
bram ze /	
n+ya gro dha de'i sa bon tshad ji tsam zhig yod /	
ci /	
re zhig zhing rnang tsam mam /	
kye go'u ta ma /	
ma lags so //	
re lde tsam mam /	
til 'dru ba'i 'khor lo tsam mam /	
shing rta'i 'khor lo tsam mam /	
ba'i ko ba tsam mam /	
bil ba tsam mam /	
ka pid tha'i 'bras bu tsam mam /	
kye go'u ta ma /	
ma lags so //	
kye go'u ta ma /	
ye yungs kar gyi bzhi cha tsam mchis lags so //	
bram ze /	
sa bon de tsam gyis 'bras bu shing chen po de tsam zhig skyes so //	
zhes bya ba khyod la su zhig yid ches par 'gyur /	
shes ldan go'u ta ma /	
yid ches kyang rung /	
ma @190b ches kyang rung /	
bdag gis mngon sum du gyur lags so //	
kye go'u ta ma /	
re zhig zhing snag che ba /	
ser sme ba /	
dog sa tshva rgo ma mchis pa'i phyogs su sa	
bon gsar ba grung po ma nyams par mchis pa	
la dus dus su lhas char phab na /	
des na shing n+ya gro dha chen po 'dir 'khrungs lags so //	
de nas bcom ldan 'das kyis byung ba de la tshigs su bcad de bka' stsal pa /	
bram ze khyod yis ji lta bur //	
zhing dang sa bon mngon sum ltar //	
de bzhin las kyi rnam smin yang //	
de bzhin gshegs pa'i mngon sum mo //	
ji ltar bram ze khyod kyis sa bon ni //	
chung dang shin tu shing chen de mthong ba //	
bram ze ngas kyang sa bon chung ngu dang //	
phun sum chen po de yang de bzhin mthong //	
de nas bcom ldan 'das kyi zhal nas ljags brkyangs	
pas dbu skra la thub pa'i bar zhal gyi dkyil	
'khor thams cad g-yogs nas /	
bram ze de la bka' stsal pa /	
bram ze /	
de ji snyam du sems /	
gang gi zhal nas ljags byung bas zhal gyi dkyil 'khor thams cad g-yogs par byed pa de /	
ji ga 'khor los bsgyur ba'i rgyal po rgyal srid	
stong gi phyir yang shes bzhin du rdzun gyi tshig	
gsung ngam / kye go'u ta ma /	
ma lags so //	
bcom ldan 'das kyis tshigs su bcad de bka' stsal pa /	
nga yi lngags ni sgyu med bden pas bskyed pa dag /	
ji ga mi bden pa ni gsung bar 'gyur srid dam //	
bram ze nga yis ji skad bshad pa de bzhin pas //	
de bzhin gshegs pa yin zhes rtogs par bya ba'i rigs //	
de nas bram ze @191a *//	
de mngon par dad nas /	
de nas bcom ldan 'das kyis de'i bsam pa dang /	
bag la nyal dang /	
khams dang /	
rang bzhin mkhyen nas zhes bya ba nas thog ma	
med pa'i dus nas bsags pa'i 'jig tshogs la lta	
ba'i ri'i rtse mo nyi shu mtho ba /	
ye shes kyi rdo rjes bcom nas rgyun du zhugs pa'i 'bras bu mngon sum du byas te /	
btsun pa /	
bdag ni /	
'phags so //	
mngon par 'phags so //	
zhes bya ba'i bar gong ma bzhin du'o //	
bdag bcom ldan 'das dang /	
chos dang /	
dge slong gi dge 'dun la skyabs su mchi lags kyi /	
bdag dge bsnyen du gzung du gsol /	
deng slan chad ji srid 'tsho'i bar du srog dang	
yang bsngos te skyabs su mchi bar mngon par dad	
lags so // de nas bram ze de /	
bcom ldan 'das kyis gsungs pa la mngon par dga' nas yi rang ste /	
bcom ldan 'das kyi zhabs gnyis la mgo bos phyag	
byas nas bcom ldan 'das kyi spyan snga nas song	
ngo // sdom la /	
kim pi la dang sbrul gdug dang //	
ma thu la dang yul 'khor skyong //	
glang chen grong dang grong khyer che //	
srug na dang ni bram ze'i grong //	
grong khyer nag po ro hi ta //	
gsing ma can dang de bzhin du //	
dga' ba 'phel bas tshogs su ni; byas te yang dag brjed pa yin //	
bcom ldan 'das kim pi lar byon nas kim pi la'i nags khrod na bzhugs so //	
de nas bcom ldan 'das kyis tshe dang ldan pa kim pi la la bka' @191b stsal pa /	
kim pi la /	
dran pa nye bar gzhag pa bzhi las brtsams te sgom pa khyod la bshad kyi /	
de legs par rab tu nyon la yid la zungs shig dang bshad do //	
zhes de skad bka' stsal pa na; tshe dang ldan pa kim pi la cang mi smra'o //	
lan gnyis su yang de bzhin /	
lan gsum du yang de bzhin brjod par bya'o //	
de nas tshe dang ldan pa kun dga' bos tshe	
dang ldan pa kim pi la la 'di skad ces	
smras so // tshe dang ldan pa kim pi la /	
khyod la ston pa gsung ngo //	
tshe dang ldan pa kun dga' bo /	
'tshal to //	
tshe dang ldan pa go'u ta ma /	
rab tu 'tshal to //	
de nas tshe dang ldan pa kun dga' bos bcom ldan 'das la 'di skad ces gsol to //	
bcom ldan 'das de'i dus la bab lags so //	
bde bar gshegs pa /	
de'i dus la bab lags so //	
bcom ldan 'das kyis dge slong rnams la dran pa	
nye bar gzhag pa bzhi las brtsams te sgom pa	
bshad na / de'i slad du dge slong rnams kyis thos nas 'dzin par 'gyur lags so //	
kun dga' bo /	
de'i phyir legs par nyon la yid la zungs shig dang bshad do //	
'di la dge slong gang yang grong dang /	
grol rdal zhes bya ba dang /	
dran bzhin du dbugs brngubs na dbugs brngubs so //	
zhes slob ste zhes bya ba nas 'gog pa'i rjes	
su lta zhing dbugs phyung ba slob ste zhes bya	
ba'i bar gong ma bzhin du'o //	
gang gi tshe 'phags pa'i nyan thos dran bzhin du dbugs brngubs na dran bzhin du dbugs brngubs so //	
zhes slob pa zhes bya ba nas lus kyi @192a *//	
'du byed shin tu sbyangs te lus la lus kyi rjes su lta zhing dbugs phyung ngo //	
zhes slob ste zhes bya ba'i bar gong ma bzhin du'o //	
de'i tshe 'phags pa'i nyan thos lus la lus kyi rjes su lta zhing gnas so //	
de'i tshe 'phags pa'i nyan thos gnas pa na nang gi yid la byed pa yod par shes so //	
kun dga' bo /	
dper na /	
lam po che'i bzhi mdor rdul gyi mchod rten zhig brtsigs par gyur la /	
de nas shar phyogs nas bzhon pa can nam /	
khyogs sam /	
shing rtas 'khyams pa zhig 'ongs na /	
kun dga' bo /	
ji snyam du sems /	
rdul gyi mchod rten 'jig par 'gyur ram /	
btsun pa /	
'gyur lags so //	
de bzhin du gang gi tshe 'phags pa'i nyan thos dran bzhin du dbugs brngubs so //	
zhes bya ba nas nang gi yid la byed pa	
yod par shes pa zhes bya ba'i bar gong ma	
bzhin du'o // gang gi tshe 'phags pa'i nyan thos	
dga' ba so sor myong ba zhes bya ba nas	
sems kyi 'du byed shin tu sbyangs te /	
tshor ba rnams la tshor ba'i rjes su lta zhing dbugs phyung ngo //	
zhes slob bo //	
zhes bya ba'i bar gong ma bzhin du'o //	
de'i tshe 'phags pa'i nyan thos gnas pa na nang gi yid la byed pa yod par shes so //	
dper na /	
kun dga' bo /	
lam po che'i bzhi mdor rdul gyi mchod rten zhig brtsigs par gyur la /	
de nas lho phyogs nas bzhon pa can nam /	
khyogs sam /	
shing rtas 'khyams pa zhig 'ongs na /	
zhes bya ba nas tshor ba rnams la @192b tshor ba'i rjes su lta'o //	
zhes bya ba'i bar gong ma bzhin du'o //	
de'i tshe 'phags pa'i nyan thos gnas pa na nang gi yid la byed pa yod par shes so //	
gang gi tshe 'phags pa'i nyan thos sems so sor myong ba dang /	
sems rab tu dga' ba dang /	
sems mnyam par 'jog pa dang /	
sems rnam par grol bar byed cing dbugs brngubs na /	
sems rnam par grol bar byed cing dbugs brngubs so //	
zhes slob po /	
sems rnam par grol bar byed cing dbugs phyung na /	
sems rnam par grol bar byed cing dbugs phyung ngo //	
zhes slob ste /	
sems la sems kyi rjes su lta'o //	
gang gi tshe 'phags pa'i nyan thos gnas pa na;	
nang gi yid la byed pa yod par shes te	
mchod rten de nyid la nub phyogs nas zhes dper	
bya'o // de lus de dang /	
tshor ba de dang /	
sems de la brnab sems dang /	
yid mi bde ba gnyis ka nub pas /	
chos rnams la chos kyi rjes su lta zhing btang snyoms su gnas so //	
de'i tshe 'phags pa'i nyan thos gnas pa na nang gi yid la byed pa yod par shes te /	
dper na /	
lam po che'i bzhi mdor rdul gyi mchod rten brtsigs par gyur la /	
de nas byang phyogs nas bzhon pa can nam /	
khyogs sam /	
shing rtas 'khyams pa zhig 'ongs na /	
kun dga' bo /	
ji snyam du sems /	
rdul gyi mchod rten 'jig par 'gyur ram; btsun pa /	
de ltar 'gyur lags so //	
zhes bya ba nas de ltar chos la chos kyi	
rjes su lta ba zhes bya ba'i bar gong ma	
bzhin du'o // de'i tshe 'phags pa'i nyan thos gnas	
pa na nang gi yid la byed pa yod @193a	
bzhin du'o // *// par shes te /	
kun dga' bo /	
de ltar na /	
dran pa nye bar gzhag pa bzhi'i dbang du byas te bsgoms pa yin no //	
de nas bcom ldan 'das ri bor zhig tu byon to //	
ri bor de na tshe dang ldan pa mo'u dgal	
gyi bu chen po'i zhang po drang srong rnams kyi	
nang du rab tu byung ba de /	
tshe dang ldan pa mo'u dgal gyi bu chen pos 'dul bar 'gyur bas /	
de nas bcom ldan 'das kyis tshe dang ldan pa	
mo'u dgal gyi bu chen po la bka' stsal pa	
/ mo'u dgal gyi bu /	
zhang po la soms shig /	
btsun pa /	
bka' bzhin 'tshal zhes tshe dang ldan pa mo'u dgal	
gyi bu chen pos bcom ldan 'das kyi ltar mnyan	
te / de'i gdul ba'i dus shes nas drang srong rnams kyi bsti gnas su 'jug par brtsams so //	
de nas drang srong des smras pa /	
dge sbyong 'dug cig /	
bram ze rnams kyi bsti gnas 'dir ma 'jug cig /	
des smras pa /	
nga yang bram ze yin no //	
drang srong des tshigs su bcad de smras pa /	
bram ze khyod la bsang byed med /	
blugs gzar yang ni yod ma yin; ;khyod ni mgo reg me mchod min //	
bram ze bdag ces ci ste smra //	
tshe dang ldan pa mo'u dgal gyi bu chen pos kyang tshigs su bcad de smras pa /	
bram ze nga yin ngo tsha shes //	
bsang byed blugs gzar shes rab nyid //	
chu rgyun rtag 'bab dad pa ni //	
nga yi ril pa spyi blugs yin //	
nang du legs par mnyam bzhag pa'i //	
bden pa kho bo'i me mchod de //	
yang dag sdom dang dul ba yis //	
nyin @193b mtshan du ni sbyin sreg byed //	
gal te de ltar gyur na yang //	
dge sbyong mgo reg la ni /	
'dir skabs mi 'byed do //	
de nas tshe dang ldan pa mo'u dgal gyi bu	
chen pos rlung dang char drag btang nas mtsho bran	
dang nye ba zhig tu song nas shing zhig gi	
drung du brten cing 'dug go /	
de nas klu'i rgyal po dga' bo dang nye dga' bo'i 'khor zhig gnas pa des bsam pa /	
'di ni /	
'phags pa mo'u dgal gyi bu chen po yin te /	
klu'i rgyal po dga' bo dang /	
nye dga' bo gnyis kyis bla mar bya ba yin gyi /	
ma la bdag gis 'di'i mchod pa bya ba la brtson par bya'o //	
snyam ste /	
klu de gnas nas byung nas tshe dang ldan pa	
mo'u dgal gyi bu chen po'i lus la lan bdun	
dkris te steng nas mgo'i gdengs ka chen po byas	
nas 'dug go / drang srong rnams kyi chos nyid kyis gal te sdug bsngal ba lam bsam na /	
drang srong gi chos las nyams par 'gyur bas /	
de nas drang srong de 'di snyam du sems /	
rab tu byung ba de /	
rlung dang char drag gis nyen nas shi bar gyur te /	
bdag drang srong gi chos las nyams par gyur na mi rung ngo //	
snyam nas /	
de nas bsti gnas de nas phyir byung ste blta bar brtsams pa na /	
des de mthong nas smras pa /	
kye rab tu byung ba /	
kho bo cag gi bsti gnas su zhugs shig /	
des smras pa /	
drang srong chen po /	
khyod drang srong gi chos de las nyams par gyur tam /	
drang srong des de'i nga ro las ngo shes nas smras pa /	
'phags pa /	
mo'u dgal gyi bu chen po lags sam /	
drang srong /	
bdag skye bos @194a *//	
de ltar shes so //	
'phags pa don ci zhig la byon /	
khyod nyid kyi gdul ba'i dus shes nas 'ongs so //	
tshur spyon /	
bcom ldan 'das kyi drung du bzhud do //	
de nas tshe dang ldan pa mo'u dgal gyi bu	
chen pos zhang po khrid nas bcom ldan 'das gang	
na ba der song ste phyin pa dang /	
bcom ldan 'das kyi zhabs gnyis la mgo bos phyag	
byas te phyogs gcig tu 'dug nas tshe dang ldan	
pa mo'u dgal gyi bu chen pos bcom ldan 'das	
la 'di skad ces gsol to //	
bdag gi zhang po drang srong gi nang du rab tu byung ba 'di lags na /	
bcom ldan 'das kyis 'di la chos bshad pa'i rigs so //	
de nas bcom ldan 'das kyis /	
drang srong de'i bsam pa dang /	
bag la nyal dang /	
khams dang /	
rang bzhin mkhyen nas de dang mthun pa'i chos bshad pa mdzad de /	
de thos pas /	
drang srong de phyir mi 'ong ba'i 'bras bu mngon sum du byas nas /	
de nas stan las langs te bla gos phrag pa	
gcig tu gzar nas bcom ldan 'das gang na ba	
de logs su thal mo sbyar ba btud de bcom	
ldan 'das la 'di skad ces gsol to //	
btsun pa /	
bdag legs par gsungs pa'i chos 'dul ba la rab tu byung ba dang /	
bsnyen par rdzogs pa dge slong gi dngos po thob pa lta na /	
bdag bcom ldan 'das kyi spyan sngar tshangs par spyod pa spyad par bgyi'o //	
bcom ldan 'das kyis /	
de dge slong tshur shog ces bya bas rab tu phyung @194b ngo; ;zhes bya ba nas /	
de bzhin gshegs pas tshur shog bka' stsal pas //	
skra byi snam sbyar gyon pa'i lus ldan zhing //	
mod la dbang po rab zhir gnas gyur te //	
sangs rgyas dgongs pas lus gzugs bkab par gyur //	
ces bya ba'i bar gong ma bzhin du'o //	
tshe dang ldan pa mo'u dgal gyi bu chen po song ba dang /	
klu gzhon nu de gnas de na gcig pu mi dga' bar gyur nas /	
de nas ri bor der yams kyi nad dag btang ste /	
bdag nyid drang srong gi cha byad du mngon par sprul nas bsti gnas der song ste gnas so //	
de nas ri bor na gnas pa'i skye bo'i tshogs de /	
bsti gnas der lhags nas de rnams kyis smras pa /	
drang srong chen po /	
bdag cag la yams kyi nad byung na /	
bdag cag gis ji ltar bgyi /	
drang srong gis smras pa /	
phyogs 'di nyid du shog la 'dug cig dang zhi bar 'gyur ro //	
de nas ri bor na gnas pa'i skye bo'i tshogs de /	
phyogs der lhags nas gnas so //	
phyogs der sprul gyis gdugs byas pas sbrul gdugs /	
sbrul gdugs zhes bya bar grags te; dad pa can	
rnams kyis gtsug lag khang yo byad thams cad yod	
pa zhig brtsigs so //	
sangs rgyas bcom ldan 'das ma thul na 'bab chu rab tu bzang ldan zhes bya ba'i 'gram /	
slob pa rnams kyi aa mra'i tshal na zhugs so //	
de nas bcom ldan 'das kyis dge slong rnams la bka' stsal pa /	
dge slong dag /	
bdag nyid gling dang /	
bdag nyid skyabs dang /	
chos kyi gling dang /	
chos @195a *//	
kyi skyabs la gnas par bya'i /	
gling gzhan ma yin /	
skyabs gzhan ma yin no //	
dge slong dag /	
khyed kyis bdag nyid gling dag dang /	
bdag nyid skyabs dang /	
chos kyi gling dang /	
chos kyi skyabs kyis gnas par bya'i /	
gling gzhan ma yin zhing /	
skyabs gzhan ma yin pa 'di la so sor yang dag par bslab par bya'o //	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrugs pa rnams ni ji lta bu zhig yin /	
gang zhig yod na /	
ci la brten nas /	
ci la mngon par zhen te /	
bdag ni ci yin zhes rjes su lta ba rnams la /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa gang dag ma skyes pa ni skye zhing //	
skyes pa rnams ni phyir zhing 'phel zhing rgyas par 'gyur /	
btsun pa /	
bcom ldan 'das ni chos rnams kyi rtsa ba lags /	
bcom ldan 'das ni 'dren pa lags /	
bcom ldan 'das ni ston pa lags pas /	
bcom ldan 'das kyis don 'di nyid dge slong rnams la bshad na /	
bcom ldan 'das las dge slong rnams kyis thos nas 'dzin par 'gyur lags so //	
dge slong dag /	
de'i phyir legs par rab tu nyon la yid la zungs shig dang bshad do //	
dge slong dag /	
gzugs yod na /	
gzugs la brten nas gzugs la mngon par zhen te /	
gzugs ni bdag yin no zhes rjes su lta ba rnams la @195b mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa gang dag ma skyes pa ni skye zhing /	
skyes pa rnams ni phyir zhing 'phel zhing rgyas par 'gyur /	
dge slong dag /	
tshor ba dang /	
'du shes dang /	
'du byed rnams dang /	
rnam par shes pa yod na /	
rnam par shes pa la brten nas rnam par shes pa la mngon par zhen te /	
rnam par shes pa ni bdag yin no zhes rjes su lta ba rnams la mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa gang dag ma skyes pa ni skye zhing /	
skyes pa rnams ni phyir zhing 'phel zhing rgyas par 'gyur ro //	
dge slong dag /	
khyed kyis ltos shig ces bya ba nas /	
dran bzhin du dbugs brngubs na brngubs so zhes slob ste /	
tshor ba la tshor ba'i rjes su lta'o zhes bya ba'i bar gong ma bzhin du'o //	
de'i tshe 'phags pa'i nyan thos tshor ba la tshor ba'i rjes su lta zhing gnas so //	
de'i tshe 'phags pa'i nyan thos gnas pa na /	
nang gi yid la byed pa yod par shes te /	
dper na /	
kun dga' bo; lam po che'i bzhi mdor rdul gyi mchod rten zhig brtsigs par gyur la /	
lho phyogs nas bzhon pa can nam /	
khyogs sam /	
shing rtas 'khyams pa 'ongs na zhes bya ba nas	
tshor ba la tshor ba'i rjes su lta'o zhes bya	
ba'i bar gong ma bzhin du'o //	
de'i tshe 'phags pa'i nyan thos gnas pa na nang gi yid la byed pa yod par shes so //	
gang gi tshe 'phags pa'i nyan thos sems so sor myong ba @196a *//	
dang /	
sems rab tu dga' ba dang /	
sems mnyam par 'jog pa dang /	
sems rnam par grol bar byed cing dbugs brngubs so //	
zhes slob pa dang /	
sems rnam par grol bar byed cing dbugs phyung na /	
sems rnam par grol bar byed cing dbugs phyung ngo //	
zhes slob ste /	
sems la sems kyi rjes su lta ba de'i tshe	
'phags pa'i nyan thos sems la sems kyi rjes su	
lta zhing gnas so //	
de'i tshe 'phags pa'i nyan thos gnas pa na nang gi yid la byed pa yod par shes so //	
dper na /	
nub phyogs nas khyogs 'ongs pa de nyid bya'o //	
de lus de dang /	
tshor ba de dang /	
sems de la brnab sems dang /	
yid mi bde ba de dag nub pas /	
chos la chos kyi rjes su lta zhing btang snyoms su gnas so //	
de'i tshe 'phags pa'i nyan thos chos la chos kyi rjes su lta zhing gnas so //	
de'i tshe 'phags pa'i nyan thos gnas pa na nang gi yid la byed pa yod par shes te /	
'di lta ste /	
lam po che'i bzhi mdor rdul gyi mchod rten zhig brtsigs par gyur la /	
de nas byang phyogs nas ni /	
bzhon pa can nam /	
khyogs sam /	
shing rtas 'khyams pa 'ongs na /	
kun dga' bo /	
ji snyam du sems /	
rdul gyi mchod rten 'jig par 'gyur ram /	
btsun pa /	
de ltar 'gyur lags so //	
zhes bya ba nas de ltar chos rnams la chos kyi rjes su lta'o //	
zhes bya ba'i bar gong ma bzhin du'o //	
de'i tshe 'phags pa'i nyan thos gnas pa na nang	
gi yid la @196b byed pa yod par shes te	
/ kun dga' bo /	
de ltar na /	
dran pa nye bar gzhag pa bzhi la brten nas sgom pa yin no //	
bcom ldan 'das yul sgra ngan nas ljongs rgyu zhing gshegs pa na /	
bang mdzod stug po can du byon nas bang mdzod	
stug po can na bang mdzod stug po'i tshal na	
bzhugs so // bang mdzod stug po can gyi bram ze dang /	
khyim bdag rnams kyis /	
bcom ldan 'das yul sgra ngan nas ljongs rgyu zhing gshegs pa na /	
bang mdzod stug po can du byon nas bang mdzod	
stug po can na bang mdzod stug po'i tshal na	
bzhugs so // zhes thos so //	
thos nas kyang tshogs nas tshogs dang /	
khyu nas khyur 'dus shing 'phrad nas bang mdzod stug po can nas byung ste /	
bcom ldan 'das gang na ba der dong ste lhags pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'khod do //	
phyogs gcig tu 'khod nas bcom ldan 'das kyis bang	
mdzod stug po can gyi bram ze dang khyim bdag	
rnams la chos dang ldan pa'i gtam gyis yang dag	
par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad do ////	
'dul ba gzhi /	
bam po sum cu bzhi pa /	
de'i tshe khyim bdag gi bu yul 'khor skyong /	
'khor de nyid du 'dus shing 'dug par gyur to //	
de nas khyim bdag gi bu yul 'khor skyong 'di snyam du sems te /	
ji ltar bcom ldan 'das kyis gsungs ba'i don bdag gis @197a *//	
shes pa ltar na /	
khyim pa khyim na gnas pas /	
ji srid 'tsho'i bar du tshangs par spyod pa gcig tu sal gyis dag pa /	
ma 'dres pa /	
yongs su rdzogs pa /	
yongs su dag pa /	
rnam par byang ba spyad pa 'di ni /	
sla ba ma yin pas /	
ma la bdag skra dang kha spu bregs te gos	
ngur smrig bgos nas dad pa yang dag pa kho	
nas khyim nas khyim med par rab tu 'byung ngo	
snyam mo // de nas bcom ldan 'das kyis rnam	
grangs du mar bang mdzod stug po can gyi bram	
ze dang khyim bdag rnams la chos dang ldan pa'i	
gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas bang mdzod stug po can gyi bram ze dang khyim bdag rnams /	
bcom ldan 'das kyis gsungs pa la mngon par dga' ste yi rang nas /	
bcom ldan 'das kyi zhabs gnyis la mgo bos phyag	
byas te bcom ldan 'das kyi spyan snga nas dong	
ngo // khyim bdag gi bu yul 'khor skyong gis	
bang mdzod stug po can gyi bram ze dang khyim	
bdag rnams dong nas ring po ma lon par rig	
nas stan las langs te bla gos phrag pa gcig	
tu gzar nas bcom ldan 'das gang na ba de	
logs su thal mo sbyar ba btud de bcom ldan	
'das la 'di skad ces gsol to //	
btsun pa /	
bdag legs par gsungs pa'i chos 'dul ba la rab tu byung ba dang /	
bsnyen par rdzogs pa dge slong gi dngos po thob pa lta na /	
bdag @197b bcom ldan 'das kyi spyan sngar tshangs par spyod pa spyad par bgyi'o //	
khyim bdag gi bu /	
pha dang ma gnyis kyis gnang ngam /	
btsun pa /	
ma gnang ngo //	
khyim bdag gi bu /	
de bzhin gshegs pa'am /	
de bzhin gshegs pa'i nyan thos rnams ni /	
pha dang ma gnyis kyis ma gnang ba rab tu 'byin pa dang /	
bsnyen par rdzogs par mi byed do //	
btsun pa /	
bdag gis ci nas pha dang mas gnang ba de ltar bgyi lags so //	
de nas khyim bdag gi bu yul 'khor skyong bcom	
ldan 'das kyis gsungs pa la mngon par dga' ste	
yi rang nas / rang gi khyim gang na ba der song ste phyin pa dang /	
pha dang ma la 'di skad ces smras so //	
yab yum mkhyen par mdzod cig /	
bdag dad pa yang dag pa kho nas khyim nas khyim ma mchis par rab tu 'byung bar bgyi'o //	
bu yul 'khor skyong shes par gyis shig /	
khyod nged kyi bu gcig pa /	
sdug pa /	
yid du 'ong ba /	
bzod pa /	
mi mthun pa med pa yin pas khyod shi bar gyur na /	
nged mi 'dod bzhin du 'bral grang /	
gson bzhin du ga la gtang /	
yab yum /	
gal te re zhig gnang na /	
legs /	
gal te ma gnang na /	
deng slan chad 'tshal ma yang mi 'tshal /	
phyag kyang mi 'tshal lo //	
de nas khyim bdag gi bu yul 'khor skyong gis nyi ma gcig kyang zan bcad pa byas so //	
gnyis dang gsum nas bdun gyi bar du zan bcad pa byas so //	
de nas khyim bdag gi bu yul 'khor skyong gi pha dang mas /	
khyim bdag gi bu yul 'khor skyong la 'di skad ces smras so //	
bu yul @198a *//	
'khor skyong shes par gyis shig /	
khyod ni /	
shin tu gzhon pa /	
bde ba 'dod pa yin pas /	
khyod kyis sdug bsngal mi shes te /	
tshangs par spyod pa spyad dka'o //	
rab tu dben pa bya dka'o //	
gcig pa nyid la mngon par dga' ba dka'o //	
gnas mal dgon pa dang /	
nags khrod dang /	
bas mthar gnas pa ni /	
brnag dka'o //	
bu yul 'khor skyong /	
tshur 'dug la 'dod pa dag la yang spyod cig /	
sbyin pa dag kyang byin cig /	
bsod nams kyang gyis shig /	
de skad smras na /	
khyim bdag gi bu yul 'khor skyong cang mi smra'o //	
de nas khyim bdag gi bu yul 'khor skyong gi pha dang mas nye du rnams la bcol ba /	
kye nye du dag /	
re zhig bu yul 'khor skyong slongs shig /	
de nas khyim bdag gi bu yul 'khor skyong gi	
nye du rnams khyim bdag gi bu yul 'khor skyong	
gang na ba der dong ste phyin nas /	
khyim bdag gi bu yul 'khor skyong la 'di skad ces smras so //	
bu yul 'khor skyong mkhyen par mdzod cig /	
khyod ni /	
shin tu gzhon pas bde ba bzhed pa lags zhes bya ba nas bsod nams dag gyis shig /	
ces bya ba'i bar gong ma bzhin du'o //	
de skad smras na /	
khyim bdag gi bu yul 'khor skyong cang mi smra'o //	
de nas khyim bdag gi bu yul 'khor skyong gi	
pha dang mas yul 'khor skyong gi ne'u ldang rnams	
la bcol ba / kye gzhon nu dag /	
re zhig bu yul 'khor skyong slongs shig /	
de nas khyim bdag gi bu @198b yul 'khor skyong gi ne'u ldang rnams kyis /	
yul 'khor skyong la 'di skad ces smras so //	
kye sras des pa yul 'khor skyong mkhyen par mdzod cig /	
khyod ni /	
shin tu gzhon pas bde ba bzhed pa lags la zhes bya ba nas bsod nams dag mdzod cig /	
ces bya ba'i bar snga ma bzhin du'o //	
de skad smras na /	
khyim bdag gi bu yul 'khor skyong cang mi smra'o //	
de nas gzhon nu dag gis /	
yul 'khor skyong gi pha dang ma la 'di skad ces smras so //	
yab yum /	
sras yul 'khor skyong 'di gum pas ci zhig bgyi /	
rab tu 'byung du gnong dang /	
gal te dga' bar gyur na /	
'di gson po nyid du gzigs par 'gyur la /	
gal te mngon par mi dga' bar gyur na yang /	
bu'i gnas pha ma gnyis ma lags pa gzhan su zhig mchis /	
gzhon nu dag /	
bdag cag la gal te rab tu byung nas lta bar byed na /	
de bzhin du gnang bar bya'o //	
de nas yul 'khor skyong gi ne'u ldang dag gis /	
khyim bdag gi bu yul 'khor skyong la 'di skad ces smras so //	
des pa yul 'khor skyong mkhyen par mdzod cig /	
pha dang mas gnang ste /	
'di skad ces /	
gal te bu rab tu byung nas lta bar byed na'o //	
zhes kyang zer ro //	
shes ldan dag /	
blta bar bya'o //	
de nas khyim bdag gi bu yul 'khor skyong rim	
gyis lus kyi mthu dang stobs bskyed nas bcom ldan	
'das gang na ba der song ste phyin pa dang	
/ bcom ldan 'das kyi zhabs gnyis la mgo bos phyag byas nas phyogs gcig tu 'dug go /	
phyogs gcig tu 'dug nas bcom ldan 'das la khyim @199a *//	
bdag gi bu yul 'khor skyong gis 'di skad ces gsol te //	
btsun pa /	
bdag ni /	
pha dang mas gnang lags kyi /	
btsun pa /	
bdag legs par gsungs pa'i chos 'dul ba la rab tu byung ba dang /	
bsnyen pa rdzogs pa dge slong gi dngos po thob pa lta na /	
bcom ldan 'das kyi spyan sngar tshangs pa spyod pa spyad par bgyi'o //	
khyim bdag gi bu yul 'khor skyong gis legs par	
gsungs pa'i chos 'dul ba la rab tu byung ba	
dang / bsnyen par rdzogs pa dge slong gi dngos po thob par gyur to //	
de nas bcom ldan 'das kyis khyim bdag gi bu yul 'khor skyong rab tu phyung /	
bsnyen par rdzogs par mdzad nas /	
bang mdzod stug po can du ji tsam bzhed kyi bar du bzhugs nas /	
mnyan yod gang na ba der rgyu zhing gshegs te rim gyis rgyu zhing gshegs pa dang /	
mnyan yod du byon nas mnyan yod na rgyal bu	
rgyal byed kyi tshal mgon med zas sbyin gyi kun	
dga' ra ba na bzhugs so //	
de nas tshe dang ldan pa yul 'khor skyong bsnyen	
par rdzogs te lo bcu lon nas dgra bcom pa	
thob ste rnam par grol ba'i dga' ba dang bde	
ba nyams su myong nas 'di snyam du sems te	
/ sngon bdag khyim par gyur pa na /	
pha dang ma la rab tu byung nas blta bar bya'o //	
zhes khas blangs pa yod kyi /	
ma la bdag gis khas blangs pa de mthar dbyung ngo //	
snyam nas /	
de nas tshe dang ldan pa yul 'khor skyong bcom	
ldan 'das gang na ba der song ste phyin pa	
dang / bcom ldan @199b 'das kyi zhabs gnyis la	
mgo bos phyag byas nas phyogs gcig tu 'dug go	
dang / / phyogs gcig tu 'dug nas bcom ldan	
'das la tshe dang ldan pa yul 'khor skyong gis	
'di skad ces gsol to //	
btsun pa /	
sngon bdag khyim par gyur pa na /	
pha dang ma la blta bar bgyi'o //	
zhes g-yar gyis blangs pas bdag g-yar gyis blangs pa de mthar 'byin du mchi'o //	
de nas bcom ldan 'das kyi thugs kyis tshe dang	
ldan pa yul 'khor skyong gi sems khyab par mdzad	
cing / khyab par mdzad nas thugs la mdzad cing /	
thugs la mdzad nas 'di snyam du dgongs te /	
rigs kyi bu yul 'khor skyong ni /	
slar yang khyim na gnas pa'am /	
gsog 'jog spyod pas 'dod pa dag la longs spyod pa'i 'os ma yin no //	
snyam du mkhyen nas /	
tshe dang ldan pa yul 'khor skyong la 'di skad ces bka' stsal to //	
yul 'khor skyong /	
khyod song la sems can ma bsgral ba rnams ni /	
sgrol cig /	
ma grol ba rnams ni /	
grol bar gyis shig /	
dbugs ma phyin pa rnams ni /	
dbugs phyung zhig /	
yongs su mya ngan las ma 'das pa rnams ni /	
yongs su mya ngan las zlos shig /	
de nas tshe dang ldan pa yul 'khor skyong /	
bcom ldan 'das kyis gsungs pa la mngon par dga'	
ste yi rang nas bcom ldan 'das kyi zhabs gnyis	
la mgo bos phyag byas te bcom ldan 'das kyi	
spyan snga nas song ngo //	
de nas tshe dang ldan pa yul 'khor skyong de	
nyid kyi mtshan mo 'das nas snga dro sham thabs	
bgos / lhung bzed dang chos gos thogs te @200a *//	
mnyan yod du bsod snyoms la zhugs te mnyan yod	
du bsod snyoms spyad nas zas kyi bya ba byas	
te / zas phyi ma'i bsod snyoms las slar log	
nas gnas mal ji ltar spyad pa mkhos su phab	
te / ste / lhung bzed dang chos gos blangs	
nas bang mdzod stug po can gang na pa der	
te / ste / song ste / rim gyis spyad pa spyod cing rgyu ba na /	
bang mdzod stug po can du phyin nas bang mdzod	
stug po can gyi bang mdzod stug po'i tshal du	
'dug go / de nas tshe dang ldan pa yul 'khor skyong /	
de nyid kyi mtshan mo 'das nas snga dro sham thabs bgos /	
lhung bzed dang chos gos thogs te /	
bang mdzod stug po can du bsod snyoms la zhugs nas /	
de rim gyis bang mdzod stug po can nas bsod snyoms la rgyu ba na /	
rang gi khyim gang na ba der song nas /	
de'i tshe tshe dang ldan pa yul 'khor skyong gi pha /	
bar sgo'i khyams na skyes pa skra mkhan gyis skra dang /	
kha spu 'chos pa na /	
tshe dang ldan pa yul 'khor skyong gi phas /	
tshe dang ldan pa yul 'khor skyong sgo drung na 'dug pa mthong ngo //	
mthong nas kyang kha zer bar byed de /	
dge sbyong mgo reg 'o ni dag gis /	
kho bo'i rigs kyi rgyun bcad de /	
'o na dag gis /	
kho bo'i bu gcig pa /	
sdug pa /	
yid du 'ong ba /	
bzod pa /	
mi mthun pa med pa /	
yul 'khor skyong rab tu phyung /	
bsnyen par rdzogs par byas na /	
dge sbyong mgo reg 'o ni rnams la su zhig bsod snyoms sbyin par bya bar sems /	
de nas @200b tshe dang ldan pa yul 'khor skyong gis /	
rang gi khyim nas rgya gag ma gtogs pa sbyin pa yang ma thob /	
bskrad kyang ma bskrad pa dang /	
myur ba myur bar phyir byung ngo //	
de'i tshe tshe dang ldan pa yul 'khor skyong gi sngon gyi bran mo rgan mo zhig /	
zan dron rul pa zhag lon pa zhig dor ba'i phyir thogs te sgor byung ba dang /	
tshe dang ldan pa yul 'khor skyong gis sngon gyi bran mo rgan mo de mthong ngo //	
mthong nas kyang bran mo rgan mo de la 'di skad ces smras so //	
sring mo /	
gal te zan dron rul ba zhag lon pa 'dor ba yin na /	
kho bos bza'i /	
lhung bzed 'dir chug cig /	
'phags pa gsol cig /	
de nas sngon gyi bran mo rgan mo des zan	
dron rul pa zhag lon pa lhung bzed du 'jug	
pa na / tshe dang ldan pa yul 'khor skyong gi lag pa dang /	
rkang pa dang /	
bzhin dang /	
sna dang /	
smra dngags dag gi mtshan ma shin tu legs par bzung nas /	
'di skad ces kyang smras so //	
rje'i sras /	
yul 'khor skyong lags sam /	
sring mo //	
kho bo skye bo dag gis de ltar shes so //	
de nas sngon gyi bran mo rgan mo de /	
rings pa rings par /	
tshe dang ldan pa yul 'khor skyong gi pha gang na ba der song ste phyin nas /	
tshe dang ldan pa yul 'khor skyong gi pha la 'di skad ces smras so //	
jo bo mkhyen par mdzod cig /	
sras yul 'khor skyong bang mdzod stug po can du byon nas ring mo zhig lags na /	
nyid kyi khab tu ni /	
'byon mi bzhed do //	
de nas tshe dang ldan pa yul 'khor skyong gi phas /	
lag pa g-yon pas skra bsdus nas ras yug @201a *//	
gcig gi smad g-yogs bgos bzhin du tshe dang ldan	
pa yul 'khor skyong gang na ba der song ba	
dang / de'i tshe tshe dang ldan pa yul 'khor	
skyong rtsig drung zhig tu 'jug nas zan dron rul	
pa zhag lon pa za bar byed pa dang /	
de nas tshe dang ldan pa yul 'khor skyong gi phas /	
tshe dang ldan pa yul 'khor skyong la 'di skad ces smras so //	
yul 'khor skyong /	
khyod bang mdzod stug po can du phyin nas ring po zhig lon na /	
ci'i phyir rang gi khyim du 'jug par mi 'dod /	
zan dron rul ba zhag lon pa khyod kyi gre bar yang ji ltar 'gror btub /	
khyim bdag /	
khyod kyi khyim du 'ongs na /	
rgya gag ma gtogs pa sbyin pa yang ma thob /	
bskrad kyang ma bskrad pa dang /	
myur ba myur bar byung ngo //	
bu yul 'khor skyong yin par kho bos mi shes mod /	
gal te kho bos shes na /	
de skad mi smra ba zhig /	
bu yul 'khor skyong bzod par gsol lo //	
khyim bdag bzod do //	
de nas tshe dang ldan pa yul 'khor skyong gi phas /	
tshe dang ldan pa yul 'khor skyong la yan lag	
thams cad kyis 'khyud pa byas nas rang gi khyim	
du stan bshams pa nyid la 'dug tu bcug go	
/ de nas tshe dang ldan pa yul 'khor skyong gi phas /	
yul 'khor skyong gi ma la 'di skad ces smras	
so; ;bu yul 'khor yun ring zhig lon nas khyim	
du 'ongs kyi / kye re zhig /	
khyod bdag nyid kyis snod du tshos la sta gon gyis shig dang /	
de la bu yul 'khor skyong longs spyod bar 'gyur ro //	
de nas @201b tshe dang ldan pa yul 'khor skyong gi mas /	
rang nyid kyis snod du bcos nas sta gon byas so //	
de nas mi zhig gis /	
tshe dang ldan pa yul 'khor skyong gi mdun du gser gyi phung po chen po /	
gal te mi gcig pha rol na 'greng na /	
mi gcig tshur rol na 'dug pa mi mthong la /	
mi gcig tshu rol na 'dug na /	
gcig pha rol na 'greng ba mi mthong ba spungs so //	
tshe dang ldan pa yul 'khor skyong gi mas /	
tshe dang ldan pa yul 'khor skyong la 'di skad ces smras so //	
bu yul 'khor skyong khyod kyi ma la /	
bud med rnams kyi bud med kyi nor dang /	
bud med kyi bag rdzongs dang /	
bud med kyi khud pa zhes bya ba gang yin pa yang 'di snyed cig yod do //	
gzhan yang /	
khyod kyi pha'i ni /	
mtshan mas thebs pa'i gser dang /	
sa le sbram yang brgya phrag du ma dang /	
stong phrag du ma dang /	
brgya stong phrag du ma yod na; phal gzhan lta smos kyang ci dgos /	
bu yul 'khor skyong tshur /	
khyod 'dug la 'dod pa dag la yang yongs su spyod cig /	
sbyin pa dag kyang thong zhig /	
bsod nams dag kyang gyis shig /	
khyim bdag gi chung ma khyod gal te kho bo'i	
tshig la dad pas mnyan par bya bar sems pa	
lta na / bdag gis gdams shing rjes su bstan to //	
bu yul 'khor skyong /	
gdams ngag stsol cig /	
bu yul 'khor skyong rjes su ston cig dang /	
khyod kyi tshig la bdag dad pas mnyan par bgyi'o //	
snyam du sems so //	
khyim bdag gi chung ma tshur /	
khyod kyis sha na'i ras sgye gsar pa byos la /	
gser @202a *//	
dang sa le sbram gyis bkang ste shing rta'i nang	
du chug la chu bo gangg'a'i rgyun shugs drag cing	
gting zab pa gang na yod pa der 'or cig	
/ gzhi de las khyod kyi mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams skye bar gyur ta re /	
de nas tshe dang ldan pa yul 'khor skyong gi ma 'di snyam du sems te /	
bdag gis de lta bu'i bya bas kyang bu yul 'khor skyong bzlog par bya ba ma nus so //	
snyam mo //	
de nas tshe dang ldan pa yul 'khor skyong gi mas /	
mna' ma la bcol ba /	
kye bag gsar /	
re zhig ji lta bu'i mnye ba rnams kyis mnyes pa dang /	
khrus rnams kyis bkrus pa dang /	
dri rnams kyis byugs pa dang /	
gos rnams bskon pa dang /	
rgyan rnams kyis brgyan pa dang /	
bdug pa rnams kyi bdugs pa dang /	
phye ma rnams kyis gtor bas /	
bu yul 'khor skyong de /	
sngon khyim par gyur pa na /	
dga' ba dang /	
yid du 'ong bar 'gyur ba de lta bu'i mnye ba rnams kyis mnyes pa dang /	
khrus rnams kyis bkrus pa dang /	
dri rnams kyis byugs pa dang /	
gos rnams bskon pa dang /	
rgyan rnams kyis brgyan pa dang /	
bdug pa rnams kyis bdugs pa dang /	
phye ma rnams kyis gtor ba gyis la /	
bu yul 'khor skyong gi rkang pa gnyis la gtugs la 'di skad ces /	
gang gi slad du rje'i sras bcom ldan 'das kyi	
spyan sngar tshangs par spyad pa spyod pa lha'i bu	
mo ji lta bu zhig /	
ces kyang smros shig /	
de @202b nas tshe dang ldan pa yul 'khor gyi chung mas /	
ji lta bu'i mnye ba rnams kyis mnyes pa dang /	
khrus rnams kyis bkrus pa dang /	
dri rnams kyis byugs pa dang /	
gos rnams bskon pa dang /	
rgyan rnams kyis brgyan pa dang /	
bdug pa rnams kyis bdugs pa dang /	
phye ma rnams kyis gtor bas /	
tshe dang ldan pa yul 'khor skyong /	
sngon khyim par gyur pa na /	
dga' ba dang /	
yid du 'ong bar 'gyur ba de lta bu'i mnye ba rnams kyis mnyes pa dang /	
khrus rnams kyis bkrus pa dang /	
dri rnams kyis byugs pa dang /	
gos rnams bskon pa dang /	
rgyan rnams kyis brgyan pa dang /	
bdug pa rnams kyis bdugs pa dang /	
phye ma rnams kyis gtor ba byas nas /	
tshe dang ldan pa yul 'khor skyong gi rkang pa gnyis la gtugs te 'di skad ces smras so //	
rje'i sras gang gi slad du bcom ldan 'das kyi	
spyan sngar tshangs par spyad pa spyod pa lha mo	
de / ji lta bu zhig lags /	
sring mo /	
kho bo bcom ldan 'das kyi spyan sngar tshangs par spyad pa spyod pa ni /	
lha'i bu mo'i ched du ma yin no //	
de nas tshe dang ldan pa yul 'khor skyong gis /	
sngon gyi chung ma la sring mo /	
zhes tshig tu smras pas /	
brgyal nas sa la 'gyel te /	
de nas tshe dang ldan pa yul 'khor skyong gis pha dang ma la smras pa /	
yab yum /	
gal te kha zas btang ba lags na /	
ci /	
mi stsal tam /	
btang snyoms su bzhag ste /	
ci mtho 'tsham lags sam /	
bu yul 'khor skyong /	
longs spyod cig /	
ces /	
de nas tshe dang ldan pa yul @203a *//	
'khor skyong gi pha dang mas /	
tshe dang ldan pa yul 'khor skyong la gtsang zhing bsod pa'i bza' ba dang /	
bca' ba dag rang gi lag nas stob cing tshim par byed de /	
rnam grangs du mas gtsang zhing bsod pa'i bza' ba	
dang bca' ba dag rang gi lag pas bstabs shing	
tshim par byas so //	
tshe dang ldan pa yul 'khor skyong gis zos nas	
lag pa bkrus te; lhung bzed gyu bar rig nas	
stan ches dma' ba zhig blangs te chos mnyan pa'i	
phyir 'khod do // de nas tshe dang ldan pa yul 'khor skyong gis /	
de'i tshe tshigs su bcad de smras pa /	
ltos shig lus ni nor bu dang //	
rna rgyan gyis ni bkra byas kyang //	
nad dang slu ba'i chos can de //	
brtan par gnas pa yod ma yin //	
skra yi lan bu brgyad lhas shing //	
mig ni mig sman gyis bskus pa'ang //	
byis pa rmongs par byed nus kyi //	
pha rol tshol ba ma yin no //	
dri rnams kyis ni lus bskus la //	
rkang pa btsag gis byugs pa yang //	
byis pa rmongs par byed nus kyi //	
pha rol tshol ba ma yin no //	
mig sman gser gyis bkra byas shing //	
rul pa'i lus ni brgyan pa yang //	
byis pa rmongs par byed nus kyi //	
pha rol tshol ba ma yin no //	
ri dvags 'chor bas rnyi btsugs nas //	
ri dvags bzung bar ma nus ltar //	
rngon pa 'o dod 'bod bcug la //	
zos nas gnas su 'gro bar bya //	
de nas tshe dang ldan pa yul 'khor skyong gis /	
pha dang ma la chos dang ldan pa'i @203b gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar byas nas de nyid nas steng gi nam mkha' la song ngo //	
de nas tshe dang ldan pa yul 'khor skyong bang	
mdzod stug po can gang na ba der song ste	
phyin nas ba ru ra'i shing zhig gi drung du	
nyin par gnas par bya ba'i phyir 'dug go /	
de'i tshe rgyal po ko'u rab bya /	
tshe dang ldan pa yul 'khor skyong gi snyan pa yang sgrog cing gnas te /	
nam zhig na bdag shes ldan yul 'khor skyong mngon sum du mthong bar 'gyur /	
nam zhig na gal te zhu ba lung bstan pa'i phyir skabs phye na /	
bdag phyogs 'ga' zhig zhu bar 'gyur snyam mo //	
de nas rgyal po ko'u rab byas /	
tshal srung ba'i mi la bsgo ba /	
kva ye nang rje /	
khyod song la myur du bang mdzod stug po can gyi tshal phyag dar byos shig /	
sang nga der skyed mos tshal gyi sar 'gro'o //	
lha /	
bka' bzhin 'tshal zhes skyes pa des /	
rgyal po ko'u rab bya'i ltar mnyan nas bang mdzod	
stug po can gyi tshal thams cad phyag dar byed	
pa na / mi des tshe dang ldan pa yul	
'khor skyong ba ru ra'i shing zhig gi drung na	
nyin par gnas par bya ba'i phyir 'dug pa mthong	
pa na / ngo // mthong nas kyang de 'di snyam du sems te /	
rgyal po ko'u rab bya /	
gang gi snyam pa yang dang yang du sgrog cing gnas te /	
nam zhig na bdag shes ldan yul 'khor skyong mngon sum du mthong bar 'gyur /	
nam zhig na zhu ba lung bstan pa'i phyir skabs phye na /	
bdag phyogs 'ga' zhig zhu bar 'gyur @204a *//	
snyam pa'i shes ldan yul 'khor skyong de ni /	
'di yin te /	
bang mdzod stug po can gyi 'di lta bu zhig tu phyin gyi /	
ma la bdag gis rgyal po ko'u rab bya la sbran par bya'o //	
snyam nas /	
de nas skyes pa de rgyal po ko'u rab bya	
gang na ba der song ste phyin nas rgyal po	
ko'u rab bya la 'di skad ces smras so //	
lha gang gi snyan pa yang dang yang du sgrog cing bzhugs la /	
nam zhig na bdag shes ldan yul 'khor skyong mngon sum du mthong bar 'gyur /	
nam zhig na gal te zhu ba lung bstan pa'i skabs phye na /	
bdag phyogs 'ga' zhig zhu bar 'gyur snyam pa'i shes ldan yul 'khor skyong de ni /	
de lags te /	
bang mdzod stug po can gyi 'di lta bu zhig tu mchis lags te /	
lhas de'i dus la bab par dgongs su gsol /	
de nas rgyal po ko'u rab byas /	
mi gzhan zhig la bsgo ba /	
kva ye nang rje tshur /	
bzhon pa bzang po myur du sdogs shig /	
de la nga zhon nas deng kho nar shes ldan yul 'khor skyong blta ba'i phyir 'gro'o //	
lha /	
bka' bzhin 'tshal zhes mi des /	
rgyal po ko'u rab bya'i ltar mnyan nas bzhon pa bzang po myur du bsdogs te /	
rgyal po ko'u rab bya gang na ba der song	
ste phyin pa dang rgyal po ko'u rab bya la	
'di skad ces smras so //	
lha /	
chibs pa bzang po bsdogs lags te /	
lha da de'i dus la bab par dgongs su gsol /	
de nas rgyal po ko'u rab bya bzhon pa bzang	
po la zhon nas bang mdzod stug @204b po can	
nas byung ste tshe dang ldan pa yul 'khor skyong	
la blta ba dang /	
bsnyen bkur bya ba'i phyir song nas /	
de ji tsam bzhon pa'i sa'i bar du bzhon pas	
song ste bzhon pa las babs nas rkang pa kho	
nas kun dga' ra bar zhugs so //	
tshe dang ldan pa yul 'khor skyong gis rgyal po	
ko'u rab bya rgyang ring po kho na nas 'ong	
ba mthong ngo // mthong nas kyang 'di skad ces smras so //	
rgyal po chen po byon pa legs so //	
tshur spyon /	
rgyal po chen po khyod nyid kyi yul lags pas /	
bzhed na bdag kyang stan la g-yar drongs shig /	
kye yul 'khor skyong /	
bdag gi yul lags mod kyi /	
'on kyang bdag yul 'khor skyong gis bdag stan la g-yar drang bar 'tshal lo //	
rgyal po chen po /	
gdan mchis kyi /	
gal te bzhed na /	
bzhugs shig /	
de nas rgyal po ko'u rab bya /	
tshe dang ldan pa yul 'khor skyong dang lhan cig /	
mngon du yang dag par dga' bar 'gyur ba dang /	
mgu bar 'gyur ba'i gtam rnam pa sna tshogs byas te /	
phyogs gcig tu 'dug go /	
phyogs gcig tu 'dug nas rgyal po ko'u rab byas /	
tshe dang ldan pa yul 'khor skyong la 'di skad ces smras so //	
shes ldan yul 'khor skyong /	
gal te rigs dman pa'am /	
longs spyod rnams yongs su zad pa'am /	
gtugs par gyur na /	
skra dang kha spu bregs te gos ngur smrig bgos	
nas dad pa yang dag par kho nas khyim nas	
khyim med par rab tu 'byung ba yod na /	
bdag cag rigs ni /	
ko'u rab bya yin la /	
longs spyod ni /	
rgya che ba yin gyi /	
'di ltar /	
kho bos @205a *//	
shes ldan yul 'khor skyong la longs spyod kyi skal ba bdag las bgo bsha' bya'i /	
shes ldan yul 'khor skyong tshur /	
khyod 'dug la 'dod pa dag la yongs su spyod cig /	
sbyin pa dag thong zhig /	
bsod nams dag gyis shig /	
rgyal po chen po /	
cha ma lags pa'i mgron du 'bod pas mgron du 'bod kyi /	
'tsham pas ni /	
ma lags so //	
khyod lta bus bdag 'dra ba'i skyes bu mkhas pa	
'di lta bu'i mgron du 'bod pas mgron du yang	
ma 'bod cig / bdag gis shes ldan yul 'khor	
skyong dang 'tsham pa'i mgron du 'bod pas mgron du	
'bod pa ji lta bu zhig lags rgyal po chen	
ma 'bod cig / po tshur spyon / khyod kyis 'di skad ces /	
kye yul 'khor skyong /	
kho bo'i yul 'byor cing gnod pa med pa /	
bsdo ba med cing 'tshe ba med la /	
slong ba po'i bsod snyoms rnyed sla ba yin gyi /	
shes ldan yul 'khor skyong /	
bang mdzod stug po can 'dir mnos shig dang /	
bdag gis shes ldan yul 'khor skyong chos bzhin gyis bsrung ba dang /	
bskyab pa dang /	
sba bar bya'o; ;zhes bgyi ba lags na /	
rgyal po chen po /	
sems mngon par dad pa gang lags pa de tsam gyis bgyis lags te 'tshal lo //	
gzhan yang /	
gal te zhus pa lung bstan pa'i phyir skabs phye na /	
shes ldan yul 'khor skyong la bdag zhu lags so //	
rgyal po chen po //	
gsungs shig /	
thos nas khyod la rig par bgyi'o //	
kye yul 'khor skyong /	
bzhi po 'di dag ni /	
yongs su nyams pa @205b lags te /	
de dag gis yongs su nyams pa'i rigs kyi bu dag /	
skra dang kha spu bregs nas gos ngur smrig bgos	
te dad pa yang dag pa kho nas khyim nas	
khyim med par rab tu 'byung bar 'gyur ro; ;bzhi	
gang zhe na / 'di lta ste /	
rga bas yongs su nyams pa dang /	
nad kyis yongs su nyams pa dang /	
nye dus yongs su nyams pa dang /	
longs spyod kyis yongs su nyams pa'o //	
kye yul 'khor skyong /	
rga bas yongs su nyams pa gang zhe na /	
'di la /	
rigs kyi bu rgas 'khogs /	
gtugs par gyur nas de 'di snyam du sems te /	
da ni /	
bdag rgas /	
'khogs /	
gtugs pas /	
bdag gis re zhig 'dod pa dag bdog kyang longs spyad par sla ba ma yin na /	
mi bdog na /	
lta smos kyang ci dgos /	
ma la bdag skra dang kha sbu bregs la /	
gos ngur smrig bgos nas /	
dad pa yang dag pa kho nas khyim nas khyim med par rab tu 'byung ngo //	
snyam nas /	
de rga ba'i yongs su nyams pas yongs su nyams	
pa skra dang kha spu bregs te gos ngur smrig	
bgos nas dad pa yang dag pa kho nas khyim	
nas khyim med par rab tu 'byung ste /	
'di ni /	
rga bas yongs su nyams pa zhes bya'o //	
shes ldan yul 'khor skyong rga bas yongs su nyams pas yongs su nyams pa ma yin na /	
skra dang kha spu bregs te gos ngur smrig bgos	
nas dad pa yang dag pa kho nas khyim nas	
khyim med par rab tu byung ngo //	
de ci'i phyir zhe na /	
shes ldan yul 'khor skyong ni /	
gzhon nu thor bu lang tsho la bab pa /	
skra nag pa /	
@206a *// na tshod dar la bab pa dang ldan pa yin te /	
gang gi tshe /	
rtsed mo dang /	
dga' ba dang /	
ma gu ba dang /	
cha ba dang /	
brgyan pa'i gnas la brtson pa dang ldan pas gnas par bya ba de'i tshe /	
nye du rnams mchi mas brnangs shing ngu bzhin dang bcas pas ma rangs bzhin /	
skra dang kha spu bregs te gos ngur smrig bgos	
nas dad pa yang dag pa kho nas khyim nas	
khyim med par rab tu byung na /	
shes ldan yul 'khor skyong gis /	
ci zhig shes /	
mthong /	
thos /	
rtogs nas skra dang kha spu bregs nas gos ngur	
smrig bgos te dad pa yang dag pa kho nas	
khyim nas khyim med pa rab tu byung /	
de la ni /	
kho bo rangs pa ma yin te /	
mi bzod do //	
kye shes ldan yul 'khor skyong /	
nad kyis yongs su nyams pa gang zhe na /	
'di la /	
rigs kyi bu na ba /	
sdug bsngal pa; nad tshabs che bar gyur nas de 'di snyam du sems te /	
bdag ni /	
na ba /	
sdug bsngal ba /	
nad tshabs che bas /	
bdag gis re zhig 'dod pa dag bdog kyang /	
longs spyad par sla ba ma yin na /	
mi bdog na /	
lta smos kyang ci dgos /	
ma la bdag skra dang kha spu bregs te gos	
ngur smrig bgos nas zhes bya ba nas rab tu	
'byung ngo // zhes bya ba'i bar gong ma bzhin du'o //	
de nad kyis yongs su nyams pas skra dang kha	
spu bregs te gos ngur smrig bgos nas zhes bya	
ba nas rab tu 'byung zhes bya ba'i bar gong	
ma bzhin du'o // 'di ni /	
nad kyis yongs su nyams pa zhes bya'o //	
@206b shes ldan yul 'khor skyong ni /	
nad kyis yongs su nyams pas yongs su nyams pa ma yin na /	
skra dang kha spu bregs te gos ngur smrig bgos	
nas dad pa yang dag pa kho nas zhes bya	
ba nas rab tu byung ngo //	
zhes bya ba'i bar gong ma bzhin du'o //	
de ci'i phyir zhe na /	
shes ldan yul 'khor skyong /	
gnod pa med cing /	
nad med pa'i rang bzhin can dang /	
ran par 'jug pa'i drod dang ldan pa ste /	
ha cang bsil ba ma yin pa dang /	
ha cang tsha ba ma yin pa dang /	
khams snyoms pas gnod pa med pa dang ldan pas khyod kyis zos pa dang /	
'thungs pa dang /	
'chos pa dang /	
myangs pa rnams legs par bde bar 'ju bar 'gyur na /	
shes ldan yul 'khor skyong /	
de la ci zhig shes /	
mthong zhes bya ba nas rab tu 'byung zhes bya ba'i bar gong ma bzhin du'o //	
de la ni /	
kho bo rangs pa ma yin te /	
mi bzod do //	
kye yul 'khor skyong /	
nye dus yongs su nyams pa gang zhe na /	
'di la /	
rigs kyi bu'i nye du rnams rabs chad /	
nye du rnams kha btag nas de 'di snyam du sems te /	
bdag gi nye du rnams rabs chad; nye du rnams kha btags pas /	
ma la bdag skra dang kha spu bregs nas zhes bya ba nas rab tu 'byung ba zhes bya'o //	
zhes bya ba'i bar gong ma bzhin du'o //	
de nye dus yongs su nyams pas yongs su nyams	
pa skra dang kha spu bregs te zhes bya ba	
nas rab tu 'byung ngo //	
zhes bya ba'i bar gong ma bzhin du'o //	
'di ni /	
nye dus yongs su nyams pa zhes bya'o //	
shes ldan yul 'khor skyong ni /	
nye @207a *//	
dus yongs su nyams pas yongs su nyams pa ma yin na /	
skra dang kha spu bregs te gos ngur smrig bgos	
te dad pa yang dag pa kho nas khyim nas	
khyim med par rab tu byung ngo //	
de ci'i phyir zhe na /	
yul 'khor skyong gi nye du ni /	
ko'u rab bya'i rigs nas bzung ste brgyud pa /	
bang mdzod stug po can 'di nyid na rgyas par yod na /	
shes ldan yul 'khor skyong gis /	
ci zhig shes /	
mthong zhes bya ba nas rab tu byung zhes bya ba'i bar gong ma bzhin du'o //	
de la ni /	
kho bo rangs pa ma yin te /	
mi bzod do //	
kye yul 'khor skyong /	
longs spyod kyis yongs su nyams pa gang zhe na /	
'di la /	
rigs kyi bu'i longs spyod bsrabs pa dang /	
yongs su zad pa dang /	
gtugs par gyur nas /	
de 'di snyam du sems te /	
bdag gi longs spyod ni /	
bsrabs pa dang /	
yongs su zad pa dang /	
gtugs par gyur gyi /	
ma la bdag skra dang /	
kha spu bregs te zhes bya ba nas rab tu 'byung ngo //	
zhes bya ba'i bar du'o //	
de longs spyod yongs su nyams pas yongs su nyams	
pa skra dang kha spu bregs te zhes bya ba	
nas rab tu 'byung ngo //	
zhes bya ba'i bar gong ma bzhin du'o //	
'di ni /	
longs spyod kyis yongs su nyams pa zhes bya'o //	
shes ldan yul 'khor skyong ni /	
longs spyod yongs su nyams pas yongs su nyams pa	
ma yin na zhes bya ba nas rab tu byung	
ngo // zhes bya ba'i bar gong ma bzhin du'o //	
shes ldan yul 'khor skyong ni /	
bang mdzod stug po can @207b 'di na /	
rigs mchog dang /	
rigs bzang po yin pas 'di lta ste /	
longs spyod chen po dang ldan pa yin na /	
'di la shes ldan yul 'khor skyong gis /	
ci zhig shes /	
mthong /	
thos /	
rtogs nas skra dang kha spu bregs te gos ngur	
smrig bgos nas dad pa yang dag pa kho nas	
khyim nas khyim med par rab tu byung /	
de la ni /	
kho bo rangs pa ma yin te /	
mi bzod do //	
rgyal po chen po /	
bzhi po 'di dag /	
bcom ldan 'das de bzhin gshegs pa dgra bcom pa	
yang dag par rdzogs pa'i sangs rgyas mkhyen cing gzigs	
pa des / yid 'byung ba'i lam du gsungs te /	
yid 'byung ba de dag gis yid byung nas /	
rigs kyi bu rnams skra dang kha spu bregs te	
gos ngur smrig bgos nas dad pa yang dag pa	
kho nas khyim nas khyim med par rab tu 'byung	
bar 'gyur te / rgyal po chen po /	
'jig rten 'di thams cad ni /	
rga bas nye bar khrid pa yin /	
'jig rten 'di ni /	
rjes su 'gro ba med pas skyabs med pa yin /	
'jig rten 'di ni /	
thams cad bor te 'gro bar 'gyur bas bdog pa med pa yin /	
'jig rten 'di ni /	
ngoms mi shes te /	
sred pas 'khol bas chog mi shes pa yin par bdag gis shes /	
mthong /	
thos /	
rtogs nas skra dang kha spu bregs te gos ngur	
smrig bgos nas dad pa yang dag pa kho nas	
khyim nas khyim med par rab tu byung ngo //	
bdag gis /	
mdor bsdus te gsungs shing rnam par ma phye ba 'di'i don rgyas par 'tshal bar mi 'gyur bas /	
shes ldan yul 'khor skyong gis /	
don de nyid ci nas /	
bdag gis @208a *//	
shes ldan yul 'khor skyong gis mdor bsdus te gsungs	
shing rnam par ma phye ba 'di ni don rgyas	
par 'tshal bar 'gyur bar rgyas par bshad du gsol	
/ shes ldan yul 'khor skyong gis 'di skad ces /	
'jig rten 'di thams cad ni /	
rga bas nye bar khrid pa yin no //	
zhes gsungs pa gang yin pa de /	
shes ldan yul 'khor skyong gis ci las dgongs te gsungs /	
de'i phyir rgyal po chen po khyod nyid la dri'i /	
khyod kyis ji ltar bzod pa de bzhin du lan thob cig /	
rgyal po chen po /	
ji snyam du sems /	
gang gi tshe khyod lo nyi shu'am /	
nyi shu rtsa lnga lon par gyur pa na /	
na tshod kyis gzhon nu thor bu /	
lang tsho la bab pa /	
skra nag pa /	
nyams rtsal bdo ba dang ldan pa de dang /	
da ltar gyi lus su 'di lta ste /	
tshe'am /	
kha dog gam /	
stobs sam /	
shugs sam /	
smra dngags sam /	
srid du'am /	
sbom du mnyam zhing mtshungs par mthong ngam /	
kye yul 'khor skyong /	
gang gi tshe bdag lo nyi shu'am /	
lo nyi shu rtsa lnga lon par gyur pa na /	
na tshod kyis gzhon nu thor bu /	
lang tsho la bab pa /	
skra nag pa /	
nyams rtsal bdo ba dang ldan pa de dang /	
da ltar gyi lus su 'di lta ste /	
tshe'am /	
kha dog gam /	
stobs sam /	
shugs sam /	
srid du'am /	
sbom du'am /	
smra dngags su mnyam zhing mtshungs par ma mthong ste /	
da ni /	
bdag na tshod kyis lo brgyad cu lon pas /	
rgas 'khogs /	
gtugs ta /	
bar 'ga' bdag 'dug pa dang /	
langs pa @208b yang gzhan gyi bya dgos so //	
rgyal po chen po /	
bcom ldan 'das de bzhin gshegs pa dgra bcom pa	
yang dag par rdzogs pa'i sangs rgyas mkhyen cing gzigs	
pa des / 'di las dgongs nas 'jig rten 'di thams cad ni /	
rga bas nye bar khrid pa yin no //	
zhes gsungs pa de /	
bdag gis shes /	
mthong /	
thos /	
rtogs nas skra dang kha spu bregs nas gos ngur	
smrig bgos te dad pa yang dag pa kho nas	
khyim nas khyim med par rab tu byung ste /	
de la ni /	
bdag rangs te bzod do //	
shes ldan yul 'khor skyong gang la rangs te bzod pa de la bdag kyang rangs te bzod do //	
gang yang shas ldan yul 'khor skyong 'di skad ces /	
'jig rten 'di ni /	
rjes su 'gro ba med pas skyabs med pa yin no //	
zhes gsungs pa /	
bdag la ni /	
bu dang /	
chung ma dang /	
bran dang /	
las bgyid pa dang /	
bzhad gad pa dang /	
skra mkhan dang /	
khrus mkhan dang /	
'dul sbyong mkhan dang /	
glang po che la zhon pa dang /	
rta rkya dang /	
shing rta pa dang /	
bshan thogs dang /	
gzhu 'dzin pa dang /	
'drol bu dang /	
go re long bgyid pa dang /	
bro gar len pa rnams dang /	
rgyal po'i bu dpa' ba /	
rtul phod pa /	
rab tu gnon tshan po che chen po dang ldan pa /	
gang dag bdag gi gshed ma phyir rgol ba mi	
mdza' ba dag mchis pa slar 'joms par bgyid pa	
mchis na / 'on kyang shes ldan yul 'khor skyong 'di skad ces /	
'jig rten 'di ni /	
rjes su 'gro ba med pas skyabs med pa yin no //	
zhes gsungs pa de /	
shes ldan yul 'khor skyong gis @209a *//	
ci la dgongs te gsungs /	
rgyal po chen po /	
de'i phyir khyod nyid la dri'i /	
khyod kyis ji ltar bzod ba de bzhin du lan thob cig /	
rgyal po chen po /	
da ltar khyod la lus kyi gnod pa 'ga' mchis sam /	
kye yul 'khor skyong /	
bdag la mchis te /	
da ltar rlung gis rgyab tu gnod do //	
rgyal po chen po /	
gang gi tshe rlung gis rgyab tu gnod par gyur pa de'i tshe /	
bdag gi bu dang /	
chung ma dang /	
bran dang /	
las byed pa dang /	
bzhad gad pa dang /	
skra mkhan dang /	
khrus mkhan dang /	
'dul sbyong mkhan dang /	
glang po che la zhon pa dang /	
rta rkya dang /	
shing rta pa dang bshan thogs dang /	
gzhu 'dzin dang /	
'drol bu dang /	
go re long byed pa dang /	
bro gar len pa dang /	
rgyal po'i bu dpa' ba /	
rtul phod pa /	
rab tu gnon tshan po che chen po dang ldan pa gang dag yin pa tshur /	
bdag la skyes shing byung ba'i sdug bsngal drag po /	
rtsub pa /	
tsha ba /	
mi bzod pa /	
yid du mi 'ong ba'i tshor ba rnams choms shig /	
ces bgyis na /	
'grub bam /	
kye yul 'khor skyong /	
ma lags so //	
gang gi tshe rlung gis bdag gi rgyab tu gnod par gyur pa de'i tshe /	
bdag gi bu dang /	
chung ma dang /	
bran dang /	
las bgyid pa dang /	
bzhad gad pa dang /	
skra mkhan dang /	
khrus mkhan dang /	
'dul sbyong mkhan dang /	
glang po che'i gnyar zhon pa dang /	
rta rkya dang /	
shing rta pa dang /	
bshan thogs dang /	
gzhu 'dzin dang /	
'drol bu dang /	
go re long bgyid pa dang /	
@209b bro gar len pa dang /	
rgyal po'i bu dpa' ba /	
rtul phod pa /	
rab tu gnon tshan po che chen po dang ldan	
pa gang dag yin pa tshur bdag la byung zhing	
skyes pa'i sdug bsngal drag po rtsub pa /	
tsha ba /	
mi bzod pa /	
yid du mi 'ong ba'i tshor ba rnams choms shig /	
ces bgyis kyang mi 'grub kyi /	
de'i tshe bdag 'ba' zhig sdug bsngal drag po /	
rtsub ba /	
tsha ba /	
mi bzod pa /	
yid du mi 'ong ba'i tshor ba rnams myong ngo //	
rgyal po chen po /	
de bzhin gshegs pa dgra bcom pa yang dag par	
rdzogs pa'i sangs rgyas mkhyen cing gzigs pa de 'di	
las dgongs nas / 'jig rten 'di ni /	
rjes su 'gro ba med de skyabs med pa yin no //	
zhes gsungs pa de bdag gis shes /	
mthong /	
thos /	
rtogs nas skra dang kha spu bregs nas gos ngur	
smrig bgos te dad pa yang dag pa kho nas	
khyim nas khyim med par rab tu byung ste; de	
la ni / bdag rangs te bzod do //	
shes ldan yul 'khor skyong gang la rangs te bzod	
pa de la bdag cag kyang rangs te bzod do	
// gang yang shes ldan yul 'khor skyong 'di skad ces /	
'jig rten 'di ni /	
thams cad bor nas 'gro bar 'gyur bas bdog pa med pa yin no //	
zhes gsungs pa /	
kye yul 'khor skyong /	
bdag cag la bu dang /	
chung ma dang /	
bran dang /	
las bgyid pa dang zhes bya ba nas rgyal po'i	
bu rnams mchis te zhes bya ba'i bar gong ma	
bzhin du'o // gang dag bdag mtshan rje bzhin 'breng la /	
'greng na 'greng ba dang /	
nyal na zhugs tshe bgyid pa dag mchis na /	
'on kyang @210a *//	
shes ldan yul 'khor skyong 'di skad ces /	
'jig rten 'di ni /	
thams cad bor te 'gro bar 'gyur bas bdog pa med pa yin no //	
zhes gsungs pa de /	
shes ldan yul 'khor skyong gis ci las dgongs te gsungs /	
rgyal po chen po /	
de'i phyir khyod nyid la dri'i /	
khyod kyis ji ltar bzod pa de bzhin du lan thob cig /	
rgyal po chen po ji snyam du sems /	
gang gi tshe skye bo mang po la mi sdug pa /	
skye bo mang po mi 'dod pa /	
skye bo mang po mi dga' ba /	
skye bo mang po'i yid du mi 'ong ba /	
'jig rten thams cad kyi thun mong 'di lta ste /	
'chi ba zhes bya ba'i chos de 'ongs par gyur pa de'i tshe /	
bdag gi bu dang /	
chung ma dang /	
bran dang /	
las byed pa zhes bya ba nas rgyal po'i bu dag tshur zhes bya ba'i bar du'o //	
gang dag 'jig rten 'di nas 'jig rten pha rol tu 'gro ba'i phyi bzhin shog cig /	
ces bgyis na /	
'grub bam /	
kye yul 'khor skyong ma lags so //	
kye yul 'khor skyong /	
gang gi tshe skye bo mang po la mi sdug pa /	
skye bo mang po mi 'dod pa /	
skye bo mang po mi dga' ba /	
skye bo mang po'i yid du mi 'ong ba /	
'jig rten thams cad kyi thun mong 'di lta ste /	
'chi ba zhes bya ba'i chos de 'ongs par gyur pa de'i tshe /	
bdag gi bu dang /	
chung ma dang /	
bran dang /	
las bgyid pa rnams dang zhes bya ba nas rgyal	
po'i bu'i bar gang dag yin pa tshur zhes bya	
ba'i bar du'o // bdag 'jig rten 'di nas 'jig	
rten pha rol du mchi ba'i phyi bzhin shog @210b	
cig ces bgyis kyang mi 'grub ste /	
bdag 'ba' zhig 'jig rten 'di nas 'jig rten pha rol tu mchi bar 'gyur ro //	
rgyal po chen po /	
bcom ldan 'das de bzhin gshegs pa dgra bcom pa	
yang dag par rdzogs pa'i sangs rgyas mkhyen cing gzigs	
pa des / 'di las dgongs nas 'jig rten 'di ni /	
thams cad bor te 'gro bar 'gyur bas /	
bdog pa med pa yin no //	
zhes gsungs pa de /	
bdag gis shes /	
mthong /	
thos /	
rtogs nas skra dang kha spu bregs nas gos ngur	
smrig bgos te dad pa yang dag pa kho nas	
khyim nas khyim med par rab tu byung ste /	
de la ni /	
bdag rangs te bzod do //	
shes ldan yul 'khor skyong gang la rangs te bzod pa de la bdag kyang rangs te bzod do //	
shes ldan yul 'khor skyong /	
gang yang 'di skad ces /	
'jig rten 'di ni /	
ngoms mi shes shing sred pas bkol bas chog mi shes pa yin no //	
zhes gsungs pa /	
kye yul 'khor skyong /	
bdag sgra ngan rgyas pa'i 'di nyid la yongs su spyod cing /	
btsun mo mang po dang /	
mdzod dang /	
bang mdzod rgyas pa la yongs su longs spyod na /	
'on kyang shes ldan yul 'khor skyong 'di skad ces /	
'jig rten 'di ni /	
ngoms mi shes shing sred pas bkol bas chog mi shes pa yin no //	
zhes gsungs pa de /	
shes ldan yul 'khor skyong gis ci las dgongs te gsungs /	
rgyal po chen po /	
de'i phyir khyod nyid la dri'i /	
khyod kyis ji ltar bzod pa de bzhin du lan thob cig /	
rgyal po chen po ji snyam du sems /	
khyod 'di na sgra ngan rgyas pa @211a *//	
la yongs su spyod cing /	
btsun mo mang po dang /	
mdzod dang /	
bang mdzod rgyas pa la yongs su spyod pa las /	
shar phyogs nas mi yid gcugs pa /	
yid ches pa brtan po /	
'jig rten la mi slu ba zhig 'ongs nas /	
de 'di skad ces /	
lha /	
bdag shar phyogs nas 'dir mchi ba na /	
de na bdag gis ljongs 'byor pa dang /	
rgyas pa dang /	
bde ba dang /	
lo legs pa; skye bo dang mi mang pos rab tu gang ba dag cig mthong ste /	
lha /	
ljongs de dag 'di lta bu'i dpung dang /	
'di lta bu'i dbyig dang /	
'di lta bu'i bzhon pas dra ma drangs te /	
bzhon pa dang choms nas rnal du dgod par rung ngo //	
zhes smra na /	
rgyal po chen po ji snyam du sems /	
khyod yul der dra ma drangs shing /	
drangs nas bcom ste rnal du dgod dam /	
khyod ljongs de dag 'dod dam /	
kye yul 'khor skyong /	
gal te bdag gis ljongs de dag /	
'di lta bu'i dbyig dang /	
'di lta bu'i dpung dang /	
'di lta bu'i bzhon pas dra ma drangs pa dang /	
dra ma drangs nas choms pa dang /	
bcom nas rnal du dgod du rung bar shes na /	
ljongs de dag tu dra ma drangs shing /	
dra ma drangs nas bcom la /	
bcom nas rnal du 'god do //	
bdag ljongs de dag kyang 'tshal lo ////	
'dul ba gzhi /	
bam po sum cu lnga pa /	
rgyal po chen po /	
de bzhin gshegs pa dgra bcom pa yang dag par	
rdzogs pa'i sangs rgyas bcom ldan 'das mkhyen cing gzigs	
pa des / de las @211b dgongs nas /	
'jig rten 'di ni /	
ngoms mi shes shing sred pas bkol bas chog mi shes pa yin no //	
zhes gsungs pa de bdag gis shes /	
mthong /	
thos /	
rtogs nas skra dang kha spu bregs nas gos ngur	
smrig bgos te dad pa yang dag pa kho nas	
khyim nas khyim med par rab tu byung ste /	
de la ni /	
bdag rangs te bzod do //	
shes ldan yul 'khor skyong /	
khyod gang la rangs te bzod pa de la /	
bdag kyang rangs te bzod do //	
tshe dang ldan pa yul 'khor skyong gis de skad ces smras nas /	
gnas brtan dgra bcom pas gzhan yang 'di skad ces smras so //	
'jig rten dag na nor dang ldan pa'i mi //	
de dag chags dang bcas pas gsog byed cing //	
nor rnams rnyed nas gtong bar mi byed la //	
phyir zhing 'dod pa don du gnyer ba mthong //	
mi dbang rgya mtsho mtha' yis gtugs pa'i sa //	
thag bcug bcom ste cham du phab nas ni //	
rgya mtsho tshun chad kyis kyang mi chog ste //	
chags pas pha rol don du gnyer bar 'bad //	
mi dbang de bzhin mi gzhan mang po dag /	
yongs su gzung la ngoms pa yod min pas //	
chog mi shes pas rang gi lus por te //	
sred dang ma bral bar ni 'chi bar 'gyur //	
srog ni ther zug ma yin tshe thung ste //	
rga bas gzir ba la ni skyabs yod min //	
'chi ba la ni nor rjes 'brang mi 'gyur //	
nye du ma yin grogs min bu ma yin //	
spun dang sring mo de bzhin grogs kun dang //	
snying du sdug pa'i tshogs ni 'dus nas ni //	
kye ma kye hud 'di ni lhar gyur ces //	
skra bshig mchi ma can gyi gdong gis ngu //	
de ni ras @212a *//	
kyis dkris te phyung nas ni //	
me 'bar nas ni de nas sreg par byed //	
rang gi las kyis sems can de khrid nas //	
de yi nor rnams bgo skal spyod pas 'phrog /	
'di ni skye ba na yang gcig pu skyes //	
'chi ba na yang gcig pu 'chir 'gyur zhing //	
gcig pus sdug bsngal nyams su 'dir myong 'gyur //	
skye bo 'khor bar grogs yod ma yin no //	
phyug po'am yang na bkren ba'am brtan po'am //	
bus pa de bzhin gnyis kas reg myong nas //	
brtan po de yis nam yang g-yogs mi 'gyur //	
bus pa bus pa yin phyir rtag tu g-yo //	
blo chung mi mkhas rjes su slob byed cing //	
de nas las rnams gsum po byed 'gyur zhing //	
mngal dang 'jig rten pha rol 'gro bar 'gyur //	
'khon dang rjes 'brel sdug bsngal las mi 'grol //	
shes rab nor rnams kun gyi mchog tu gsungs //	
de yis bdag nyid shes pas bdag nyid rig /	
srid dang srid min bdag nyid ma rtogs pas //	
blun po sdig pa'i las rnams byed pa yin //	
phran tshegs thabs sam yang na chos min pa'am //	
mthu yis gzhan dag las ni gang 'phrog pa //	
nyes byas las byed 'khor ba la brten nas //	
nying tor brgyud pas grol bar 'gyur ma yin //	
ji ltar rkun po khyim 'bigs bzung nas ni //	
sdig pa'i las can rang gi las kyis bcom //	
de bzhin skye rgu nyes byed 'di dang ni //	
'jig rten pha rol rang gi las kyis bcom //	
shing las shing thog bzhin du mi rnams ni //	
@212b gzhon dang bar ma rgan po rnams kyang ltung //	
'dod pa sna tshogs stug cing yid 'ong ba //	
rang bzhin de lta bu yis sems rab 'joms //	
'dod pa rnams kyis 'di 'ching chags par 'gyur //	
'dod pa yod na 'khon dang 'jigs pa skye //	
de ltas rgyal po 'di nas rab byung ste //	
dge sbyong nyid ni nyams pa med mchog yin //	
de nas rgyal po chen po ko'u rab bya /	
tshe dang ldan pa yul 'khor skyong gis smras pa la mngon par dga' ste /	
yi rang nas rkang pa gnyis la mgo bos phyag byas te stan las langs nas song ngo //	
bcom ldan 'das glang po che'i grong rdal du byon pa dang /	
bram ze zhig gis /	
bcom ldan 'das sku skyes bu chen po'i mtshan sum cu rtsa gnyis kyis kun nas brgyan pa /	
dpe byad bzang po brgyad cus mdzes par byas pa /	
'od 'dom gang gis brgyan pa /	
'od zer nyi ma stong bas lhag pa /	
rin po che'i ri bo 'gro ba ltar kun nas	
bzang pa de rgyang ring po kho na nas mthong	
ngo // mthong nas kyang bcom ldan 'das kyi spyan	
sngar song nas tshigs su bcad pas bstod par brtsams	
ngo // pa / gser gyi mdog can mig tu sdug pa dang //	
dga' ba'i 'byung gnas yon tan kun dang ldan //	
mi 'dul kha lo sgyur ba lha yi lha //	
srid pa'i rgya mtsho'i pha rol byon pa lags //	
de nas bcom ldan 'das kyis 'dzum pa mdzad do //	
chos nyid kyis gang gi tshe sangs rgyas bcom ldan	
'das rnams 'dzum pa mdzad pa na zhes bya ba	
nas mdzod spur nub par gyur to //	
zhes bya ba'i bar gong ma bzhin du'o //	
de nas bcom ldan @213a *//	
'das la tshe dang ldan pa kun dga' bos thal mo sbyar ba byas nas zhus pa /	
kha dog sna tshogs stong gis bkra ba yis //	
zhes bya ba nas kun dga' bo /	
de de bzhin te /	
de de bzhin no //	
zhes bya ba'i bar gong ma bzhin du'o //	
kun dga' bo /	
de bzhin gshegs pa dgra bcom pa yang dag par rdzogs pa'i sangs rgyas rnams ni /	
rgyu med rkyen med par 'dzum pa mi mdzad do //	
kun dga' bo /	
khyod kyis bram ze de bzhin gshegs pa la tshigs	
su bcad pas bstod pa gang yin pa mthong ngam	
/ bcom ldan 'das mthong lags so //	
'di dge ba'i rtsa ba 'dis bskal ba nyi shur log par ltung bar 'gro bar mi 'gyur te /	
'on kyang lha dang mi rnams su nying mtshams sbyar zhing 'khor nas srid pa phyi ma dang /	
skye gnas phyi ma dang /	
lus phyi ma dang /	
bdag gi ngo bo thob pa phyi ma la /	
rang sangs rgyas bstod 'os zhes bya bar 'gyur ro //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa /	
bram ze 'dis bcom ldan 'das la tshigs su bcad pa gcig gis bstod pa dang /	
bcom ldan 'das kyis rang byang chub tu lung bstan pa la gzigs /	
bcom ldan 'das kyis bka' stsal pa /	
dge slong dag /	
de ltar 'ba' zhig tu ma zad kyi /	
ji ltar 'dis 'das pa'i dus na yang nga la tshigs su bcad pa gcig gis bstod pas /	
ngas grong mchog @213b lnga byin pa de /	
legs par rab tu nyon la yid la zungs shig dang bshad do //	
dge slong dag /	
sngon byung ba /	
w'a ra n'a si'i grong khyer du rgyal po tshangs sbyin zhes bya ba /	
'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos rab tu gang ba la rgyal srid byed du 'jug ste /	
de lhag par snyan dngags la dga' bar gyur to //	
w'a ra n'a si na bram ze snyan dngags mkhan gzhan zhig yod pa de la /	
bram ze mos smras pa /	
bram ze /	
grang ba'i dus la bab kyi /	
rgyal po de'i spyan sngar song la rjes su mthun pa'i legs par smra ba 'ga' byos dang /	
gal te na grang ba'i skyabs cung zad 'thob par 'gyur ro //	
de song ba las ji tsam na /	
rgyal po glang po che la zhon nas byung ngo //	
bram ze des bsam pa /	
ci /	
bdag gis rgyal po la bstod dam /	
'on te glang po che dam pa la snyam pa las de 'di snyam du sems te /	
glang po che dam pa 'di ni /	
'jig rten thams cad kyis sdug cing yid du 'ong ba yin la /	
rgyal po la ni khyad par du yin pas /	
re zhig glang po che dam pa mngon par bstod bar bya'o //	
snyam nas /	
des tshigs su bcad de smras pa /	
sa srung bu yi lus kyi sha tshugs ltar //	
mtshan mchog ldan pa'i gzugs ni phun sum tshogs //	
mdog dang tshad kyis lus kyi gzugs legs pa //	
glang chen dbang po bkra shis rab tu bsngags //	
de nas rgyal po mngon par dga' nas tshigs su bcad de smras pa /	
kho bo'i glang chen sdug cing yid 'ong ba //	
mi rnams mig 'phrog dga' @214a *//	
ba skyed pa gang //	
de la khyod kyis bstod pa'i tshig smras kyi //	
khyod la grong gi mchog ni lnga sbyin no //	
dge slong dag /	
de'i tshe de'i dus kyi glang po che dam pa gang yin pa de ni /	
nga nyid yin no //	
de'i tshe de'i dus kyi bram ze gang yin pa de ni /	
bram ze 'di nyid yin te /	
de na yang nga la 'dis tshigs su bcad pa gcig gis bstod pas /	
ngas 'di la grong mchog lnga byin no //	
da ltar yang nga la 'dis tshigs su bcad pa gcig gis bstod pas /	
ngas yang 'dir rang byang chub tu lung bstan to //	
grong khyer chen por gshegs nas grong khyer chen por	
sangs rgyas bzhi'i gdan zhes bya ba'i bar rgyas par	
gong ma bzhin du'o //	
yul srug nar gshegs pa dang /	
yul srug na na bram ze dbang po zhes bya ba /	
gzugs dang /	
lang tsho dang /	
thos pas rgyags par gyur nas bdag dang 'dra ba ni /	
'ga' yang yod pa ma yin no //	
zhes sgrog cing rnam par sgrog go /	
bcom ldan 'das kyang phyogs gzhan zhig na dge slong	
gi dge 'dun gyi gung la gdan bshams pa nyid	
la bzhugs te chos 'chad do //	
bram ze dbang po zhes bya bas /	
dge sbyong go'u ta ma yul srug nar byon to //	
zhes thos nas /	
de 'di snyam du sems te /	
dge sbyong go'u ta ma gzugs bzang ba /	
mdzes pa /	
blta na sdug pa zhes thos kyi /	
ci /	
bdag las lhag par gzugs bzang ba yin nam /	
'on te ma yin bltar 'gro'o //	
snyam nas de byung ba dang /	
ji tsam na bcom ldan 'das sku skyes bu chen	
po'i @214b mtshan sum cu rtsa gnyis kyis kun nas	
brgyan pa / dpe byad bzang po brgyad cus mdzes par byas pa /	
'od 'dom gang gis brgyan pa /	
'od zer nyi ma stong bas lhag pa /	
rin po che'i ri bo 'gro ba ltar kun nas bzang ba mthong ngo //	
mthong nas kyang 'di snyam du sems te /	
dge sbyong go'u ta ma ni /	
bdag pas gzugs lhag par bzang mod kyi /	
tshad ni /	
lhag par ring ba ni /	
ma yin no //	
snyam nas /	
bcom ldan 'das de'i gtsug tor blta bar brtsams pa dang /	
ji tsam na ma mthong nas de phyogs shin tu mtho ba zhig la 'dzegs na /	
'on kyang ma mthong ngo //	
de nas bcom ldan 'das kyis bram ze dbang po la bka' stsal pa /	
bram ze nyon mongs kyi /	
thong zhig /	
gal te ri rab kyi rtse la 'dzegs te bltas kyang 'on kyang ches nyon mongs su zad kyi /	
de bzhin gshegs pa'i gtsug tor ni /	
mthong bar mi 'gyur ro //	
gzhan yang /	
khyod kyis lha dang lha ma yin du bcas pa'i 'gro bas /	
sangs rgyas bcom ldan 'das rnams kyi gtsug tor mi mthong ngo //	
zhes thos sam /	
'on kyang gal te de bzhin gshegs pa'i sku'i tshad mthong bar 'dod na /	
khyod kyis khyim na me'i sbyin sreg byed pa'i 'og na /	
tsandan sa mchog las byas pa'i mchod sdong nyid yod kyi /	
de phyung la gzhol cig dang de bzhin gshegs pa yab dang yum las 'khrungs pa'i sku'i tshad ni /	
de yin no //	
bram ze dbang pos bsam pa /	
de yang ngo mtshar zhig ste /	
bdag gis lan 'ga' yang ma thos na /	
song ste blta'o //	
snyam nas /	
de rings pa rings par song nas me'i @215a *//	
sbyin sreg byed pa'i thab kyi 'og tu brko bar brtsams pa las /	
de thams cad du de bzhin du gyur to //	
de mngon par dad par gyur nas bsam pa /	
dge sbyong go'u ta ma ni /	
gdon mi za bar thams cad mkhyen pa yin gyi /	
song la bsnyen bkur bya'o //	
snyam nas /	
de dad pa skyes te bcom ldan 'das gang na	
ba der song nas phyin pa dang bcom ldan 'das	
dang lhan cig mngon du yang dag par dga' bar	
'gyur ba dang / yang dag par mgu bar 'gyur	
ba'i gtam rnam pa sna tshogs byas te phyogs gcig	
'gyur ba dang / tu 'dug go / de nas bcom ldan 'das kyis de'i bsam pa dang /	
bag la nyal dang /	
khams dang /	
rang bzhin thugs su chud nas zhes bya ba nas	
thog ma med pa'i dus nas bsags pa'i 'jig tshogs	
la lta ba'i ri'i rtse mo nyi shu mtho ba	
/ ye shes kyi rdo rjes bcom nas rgyun du zhugs pa'i 'bras bu mngon sum du byas te /	
des bden pa mthong nas smras pa /	
bcom ldan 'das bdag ni /	
'phags so //	
mngon par 'phags so //	
bdag bcom ldan 'das dang /	
chos dang /	
dge slong gi dge 'dun la skyabs su mchi lags kyi /	
bdag dge bsnyen du gzung du gsol /	
deng slan chad ji srid 'tsho'i bar du srog dang	
yang bsngos te skyabs su mchi bar mngon par dad	
lags so // de nas bram ze dbang po stan	
las langs te bla gos phrag pa gcig tu gzar	
nas bcom ldan 'das gang na ba de logs su	
thal mo sbyar ba btud de /	
bcom ldan 'das la @215b 'di skad ces gsol to //	
gal te bcom ldan 'das kyis gnang na /	
bdag gis tsandan sa mchog gi mchod sdong gi dus mchod bshams lags so //	
bcom ldan 'das kyis bka' stsal pa /	
bram ze gnang gi /	
song la shoms shig /	
de nas des sa phyogs dben pa skabs yod pa	
zhig tu rim gro chen pos mchod sdong de bsgrengs	
nas dus mchod chen po bshams so //	
bram ze dang khyim bdag gzhan dag gis kyang /	
rten dge bar gyur cig /	
ces bya bar rig nas rtsva ku sha btags te /	
bram ze dbang pos mchod sdong gi dus mchod bshams pas na /	
dbang po'i dus mchod ces bya bar grags so //	
gang gi tshe bcom ldan 'das kyis mnyan yod du cho 'phrul chen po bstan pas /	
mu stegs can rnams ni /	
spa bkong /	
lha dang mi rnams ni /	
dga' bar mdzad /	
skye bo dam pa rnams ni /	
yi rang par mdzad pa de'i tshe /	
mu stegs can rnams bros nas mtha' 'khob tu gnas shing /	
kha cig ni /	
bram ze'i grong zhes bya bar dong nas gnas so //	
de'i tshe bcom ldan 'das ko sa la'i ljongs rgyu	
zhing gshegs pa na bram ze'i grong du gshegs so	
// mu stegs can rnams kyis /	
dge sbyong go'u ta ma 'ong ngo //	
zhes thos so //	
thos nas kyang rings pa rings par bram ze dang	
khyim bdag rnams kyi khyim du dong ste lhags nas	
smras pa / chos thob par gyur cig /	
chos thob par gyur cig /	
de rnams kyis smras pa /	
'phags pa dag /	
de ci zhig /	
kho bo cag gis khyed kyi phun sum tshogs pa ni /	
mthong gi /	
ji srid rgud pa mi @216a *//	
mthong ba de'i bar du 'gro bar bya'o //	
de rnams kyis smras pa /	
'phags pa dag /	
bdag cag gi rgud pa gang lags /	
shes ldan dag /	
dge sbyong go'u ta ma 'khor stong nyis brgya lnga	
bcu dang spu gri'i ser ba 'bebs shing 'ong ste	
/ bu dang bcas pa du ma bu med par 'gyur ro //	
de rnams kyis smras pa /	
'phags pa dag /	
gang gi tshe kho nar bzhugs shing grogs bgyi ba	
la thug pa de kho na'i tshe bzhud pa ni	
/ bzang po ma lags te /	
bdag cag rnam pa thams cad du ma rung ngo //	
de rnams kyis smras pa /	
dam zhig bca' ste /	
gal te dge sbyong go'u ta ma gsod na ni /	
'khod par bya'o //	
bzhugs shig /	
gsad par bgyi'o //	
zhes de rnams lag na dbyug pa dang gzhu thogs /	
khu tshur bcangs /	
go bgos te byung ba dang /	
lam gyi dbus na sh'akya rgan po zhig 'dug pas mthong nas smras pa /	
shes ldan dag /	
gang du 'dong /	
de rnams kyis smras pa /	
dgra gsad pa'i phyir ro //	
khyed cag gi dgra su yin /	
dge sbyong go'u ta ma'o //	
shes ldan dag /	
gal te bcom ldan 'das dgra yin na /	
byams pa gzhan ci 'dra ba zhig yin //	
shes ldan dag /	
slar log cig /	
de rnams ldog tu ma btub pa dang /	
des bsam pa /	
'di dag ni /	
chos bshad pa'i 'os su 'gyur ba ma yin gyi /	
rnam pa thams cad du pha rol gnon pa zhig bya'o //	
snyam nas /	
des ri brag tu zhugs nas me btang ba dang /	
ri brag kun tshig @216b nas ca co dang /	
ku co'i sgra chen po byung ba /	
de rnams kyis thos nas sdangs te smras pa /	
shes ldan dag /	
bdag cag dang dge sbyong go'u ta ma ni /	
thag ring po kho na yin gyi /	
ri brag 'dir ni phung po chen po gzhan 'di byung ste ri brag bsregs kyi /	
me gsad kyi /	
slar ldog go /	
zhes de rnams kyis gsad par brtsams pa dang /	
gsad par ma nus pa dang bcom ldan 'das kyang de nyid du byon nas bka' stsal pa /	
gnas 'jog dag /	
'di ci byed /	
bcom ldan 'das /	
ri brag rnams zhugs kyis tshig na /	
dgum par rngo ma thogs lags so //	
ngas gsad dam /	
bcom ldan 'das /	
'gum du gsol /	
bcom ldan 'das kyis gsung phyung ma thag kho nar	
yang sangs rgyas rnams kyi sangs rgyas kyi mthu dang	
/ lha rnams kyi lha'i mthus me de zhi bar gyur to //	
de rnams mngon par dad par gyur nas gsol ba /	
bcom ldan 'das /	
ci zhig gi slad du gshegs lags /	
khyed cag kho na rjes su gzung ba'i phyir ro //	
de nas bcom ldan 'das kyis de rnams kyi bsam pa dang /	
bag la nyal dang khams dang /	
rang bzhin mkhyen nas de dang 'dra ba'i 'phags pa'i	
bden pa bzhi so sor rtogs par 'gyur ba'i chos	
bshad pa mdzad de zhes bya ba nas /	
thog ma med pa'i dus nas bsags pa'i 'jig tshogs	
la lta ba'i ri'i rtse mo nyi shu mtho ba	
/ ye shes kyi rdo rjes bcom nas rgyun du zhugs pa'i 'bras bu mngon du byas so //	
zhes bya ba'i bar gong ma bzhin du'o //	
dge slong @217a *//	
rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
sh'akya rgan po 'dis nye du la chags pas /	
bsod nams ma lags pa mang du bsags te ri brag bsregs pa la gzigs /	
bcom ldan 'das kyis bka' stsal pa /	
dge slong dag /	
da ltar 'ba' zhig tu ma zad de /	
ji ltar 'dis 'das pa'i dus na yang gnyen la chags pas /	
bsod nams ma yin pa mang du bsags te ri brag bsregs pa de /	
legs par rab tu nyon la yid la zungs shig dang bshad do //	
dge slong dag /	
sngon byung ba /	
ri brag cig na spre'u lnga brgya'i tshogs gnas pas /	
lo tog skyes shing skyes pa rnams chud gzan to //	
ri brag na gnas pa'i skye bo'i tshogs 'dus nas phan tshun du gros bya bar brtsams pa /	
shes ldan dag /	
spre'u rnams kyis lo tog la gnod pa byed na /	
de la ji ltar bsgrub par bya /	
gzhan dag gis smras pa /	
spre'u rnams gsad mod /	
de rnams ji ltar gsad par bya /	
ri brag gi nyen kor gyi shing thams cad bcad de /	
shing tin tu ka gcig pu zhig bzhag la nye 'khor rnams tsher mas bskor dang /	
de la bza' ba'i phyir spre'u rnams 'dzeg par 'gyur te /	
de ltar gyur dang /	
der de rnams gsad par bya'o //	
de nas de rnams kyis ri brag gi nyen kor gyi shing thams cad bcad de /	
shing tin tu ka gcig pu bzhag nas nyen kor rnams tsher ma'i ra bas bskor te /	
srung ma pa'i mi bzhag nas bsgo ba /	
khyed kyis @217b gang gi tshe spre'u rnams tshogs par	
gyur pa de'i tshe kho bo cag la sbron cig	
/ de nas dus gzhan zhig na shing tin tu	
ka'i me tog dang 'bras bu chags te smin pa	
dang spre'u rnams kyis sde dpon la smras pa /	
sde dpon /	
shing tin tu ka smin cing mchis kyi /	
gsol du gshegs so //	
de nas sde dpon 'khor lnga brgya dang shing tin	
tu ka de la 'dzegs te shing tin tu ka	
la bza' bar brtsams so //	
de nas srung ma'i mis ri brag na gnas pa'i skye bo'i tshogs la smras pa /	
shes ldan dag /	
shing tin tu ka la spre'u thams cad 'dzegs nas za bar byed kyi /	
khyed cag gi bya ba'am byed pa gang yin pa de /	
gyis shig /	
de nas ri brag na gnas pa'i skye bo'i tshogs lag na mda' gzhu dang dgra sta thogs /	
khu tshur bcangs te rings par song nas shing tin tu ka gcad par brtsams pa dang /	
de nas spre'u de rnams bred de mchong brgal zhing shing ka phan tshun rgyu bar byed do //	
sde dpon ni /	
sems las chung ngus za bar byed pa dang spre'u de rnams kyis de la smras pa /	
sde dpon /	
bdag cag ni /	
sdug bsngal mi bzad pa nyam nga ba thob cing mchis te phan tshun du rgyu lags na /	
khyod ci'i slad du thugs khral chung ngur bzhugs /	
des tshigs su bcad de smras pa /	
bya ba mang po'i mi rnams la //	
bya ba min pa'ang de dang 'dra //	
shing gi 'phro ni mang yod pas //	
sems las bskyungs te bza' bar gyis //	
de nas yang sde dpon gyi phru gu zhig ri	
brag de na bcings te 'dug pa de lag pa	
'gram pa @218a *// la gtad nas /	
sems khong du chud cing 'dug pa dang /	
ji tsam na spre'u bzang po zhig phyogs der 'ongs pa dang /	
de sems khong du chud pa mthong nas smras pa /	
grogs po /	
ci'i phyir lag pa 'gram pa la gtad nas sems khong du chud /	
des smras pa /	
da ltar ri brag na gnas pa'i skye bo'i tshogs	
thams cad kho bo'i nye du gsod du dong na	
/ ci'i phyir sems khong du chud par mi 'gyur /	
ci'i phyir khyod kyis pha rol gnon pa ma byas /	
bcings na /	
ji ltar pha rol gnon par bya /	
kho bos khyod dgrol lo //	
zhes des de bkrol ba dang /	
de nas des ri brag der me btang ste ri brag kun tshig pas /	
ca co dang /	
ku co'i sgra chen po byung ba de rnams kyis thos nas sdangs te smras pa /	
shes ldan dag /	
bdag cag dang /	
spre'u rnams ni /	
thag ring po kho na yin gyi /	
phung po chen po gzhan 'di byung ste ri brag bsregs kyi /	
me gsad kyi /	
slar ldog go /	
zhes de rnams me gsad pa'i phyir rgyugs pa dang /	
spre'u rnams kyang shing tin tu ka las babs nas bros so //	
dge slong dag /	
ji snyam du sems /	
spre'u'i phru gu gang yin pa de ni /	
sh'akya rgan po 'di nyid yin te /	
de na yang 'dis nye du la chags pas ri brag bsregs la /	
da ltar yang 'dis nye du la chags pas ri brag bsregs so //	
nag po'i grong khyer du gshegs nas nag po'i grong	
khyer du sangs rgyas bzhi'i gdan zhes bya ba rgyas	
par gong ma bzhin du'o //	
ro hi ta @218b kar byon nas ro hi ta	
ka na gnod sbyin glang chen stobs kyi gnas na	
bzhugs so // de'i tshe gnod sbyin glang chen stobs /	
gnod sbyin rnams kyi gnod sbyin gyi mdun sar song ba dang /	
gnod sbyin glang chen stobs kyis /	
bcom ldan 'das bskyed par byon nas ro hi ta	
ka na bdag gi gnas kho na na bzhugs so	
// zhes thos so //	
thos nas kyang /	
bcom ldan 'das ga na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug pa dang /	
bcom ldan 'das kyis gnod sbyin glang chen stobs la /	
chos dang ldan pa'i gtam gyis yang dag par ston par mdzad /	
yang dag par 'dzin du 'jug par mdzad ces bya ba nas /	
yang dag par rab tu dga' bar mdzad nas cang mi gsung ngo //	
zhes bya ba'i bar gong ma bzhin du'o //	
de nas gnod sbyin glang chen stobs stan las langs	
nas bla gos phrag pa gcig tu gzar te bcom	
ldan 'das gang na ba de logs su thal mo	
sbyar ba btud nas bcom ldan 'das la 'di skad	
ces gsol to // bcom ldan 'das do mod bdag	
gi gnas su bzhugs par gnang bar mdzad du gsol	
ces gsol to // // bcom ldan 'das kyis gnod	
sbyin glang chen stobs la cang mi gsung bas gnang	
ces gsol to // // ngo // de nas gnod sbyin glang chen stobs kyis /	
bcom ldan 'das kyi phyir gtsug lag khang lnga brgya sprul te /	
stan nang tshangs can dang /	
sngas nang tshangs can dang /	
gor bu lnga brgya @219a *//	
dang /	
zhugs ling lnga brgya bshams so //	
de nas bcom ldan 'das la 'di skad ces gsol to //	
bcom ldan 'das dge slong gi dge 'dun thabs gcig	
tu sang bdag gi sdum par gdugs tshod sbyor zhing	
mchis na / gnang bar mdzad du gsol //	
bcom ldan 'das kyis gnod sbyin glang chen stobs la cang mi gsung bas gnang ngo //	
de nas gnod sbyin glang chen stobs kyis /	
bcom ldan 'das cang mi gsung bas gnang bar rig	
nas stan las langs te song nas de'i ne'u zla	
kha che yul gyi gnod sbyin sgra sgrog ces bya	
ba de la des bsgo ba /	
kho bos sangs rgyas la sogs pa dge slong gi dge 'dun gdugs tshod la spyan drangs kyi /	
byang phyogs kyi 'bras bu rnams skur cig /	
ces des pho nya btang nas /	
de nyid kyi mtshan mo nas gtsang zhing bsod pa'i	
bza' ba dang bca' ba dag sta gon byas nas	
nang par sngar langs te gtsug lag khang chag chag	
dang phyag dar byas nas gdan bshams te nor bu'i	
chu snod bzhag nas khang skyong gis gand'i brdungs pa	
dang / gnod sbyin sgra sgrog gis rgun 'brum gyis skon pa bkang ste /	
gnod sbyin rnams kyi lag tu bskur te /	
de dag gis gtsug lag khang gi dbus su phung por spungs te bzhag go /	
dge slong rnams kyis 'bras bu 'di dag ci'i yin pa dang /	
ji ltar brtag par bya ba mi shes nas de rnams kyis bcom ldan 'das la zhus pa dang /	
bcom ldan 'das kyis bka' stsal @219b pa /	
dge slong dag /	
byang phyogs kyi nags kyi 'bras bu rgun 'brum zhes bya ste /	
mes brtag pa byos la rims shig /	
dge slong rnams 'brum bu re re nas byed pa dang /	
shin tu yun ring du thogs par gyur nas bcom ldan 'das kyis bka' stsal pa /	
phung po gnyis sam gsum du byos la mes reg par byos shig /	
de nas gnod sbyin glang chen stobs kyis sangs rgyas	
la sogs pa dge slong gi dge 'dun bde bar	
bzhugs par rig nas /	
gtsang zhing bsod pa'i bza' ba dang bca' ba dag	
rang gi lag nas zhes bya ba nas stan ches	
dma' ba zhig blangs te bcom ldan 'das kyi spyan	
sngar chos mnyan pa'i phyir 'dug go /	
zhes bya ba'i bar gong ma bzhin du'o //	
de nas bcom ldan 'das kyis gnod sbyin glang chen	
stobs la chos dang ldan pa'i gtam gyis yang dag	
par bstan / yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs pa dang /	
rgun 'brum mang du lhag par gyur nas bcom ldan 'das kyis bka' stsal pa /	
rgun 'brum rnams mnyes la khu ba brim par bya'o //	
'on kyang lhag nas /	
bcom ldan 'das kyis bka' stsal pa /	
dro 'jar byas te bzhag pa dang /	
dge 'dun gyi dus ma yin pa'i btung bar 'gyur ro //	
de nas bcom ldan 'das gtsug lag khang gi phyi	
rol tu zhabs gnyis bkrus nas gtsug lag khang du	
nang du yang dag 'jog gi phyir zhugs so //	
de nas bcom ldan 'das 'di snyam du dgongs @220a *//	
te /	
nga ni tshe thung ngu'i dus la byung bas mya ngan las 'das pa'i dus la bab na /	
gdul ba'i don bya ba ni /	
rab tu mang bas gal te nga dge slong kun	
dga' bo dang thabs gcig tu byang phyogs su gshegs	
na ni / gdul ba rnams kyi don bya dka' bar 'gyur gyi /	
ma lang nga gnod sbyin lag na rdo rje dang lhan cig gshegs par bya'o //	
snyam nas /	
de nas bcom ldan 'das kyis gtsug lag khang gi	
phyi rol tu tshigs su bcad pa gnyis kyis gnod	
sbyin lag na rdo rje bos pa /	
dran dang ldan rnams bzang por shog /	
dran dang ldan rnams rtag tu bzang /	
zhi ba thob pa'i sems kyis ni //	
dran dang ldan pa bde bar nyal //	
dran dang ldan rnams bzang por shog /	
dran dang ldan rnams rtag tu bzang //	
rgyal dang pha rol rgyal spangs nas //	
dran dang ldan pa bde bar nyal //	
bar sdom la /	
spungs pa can na sangs rgyas stobs //	
re tu ka na chos stobs te //	
sindhu na ni phor chen zhabs //	
mgo reg spyi blugs sog ma med //	
hu lu klu dang de bzhin nags //	
gnyis 'grogs drang srong nyams pa dang //	
kan tha 'bras kyi grong khyer du //	
mchog gi ma btul dbang ldan rdza /	
gsing ma'i gnod sbyin chen po dang /	
de bzhin brtsegs skyong dga' 'phel dang /	
srid pa'i lha dang gtum byed kyi //	
bu bdun rnams ni btul ba dang //	
gnod sbyin phyugs skyong 'gro mgyogs dang //	
nab so'i klu la gzugs brnyan btang /	
spu bu can @220b dang sbubs can btul //	
mdung can gyi ni grong khyer na //	
mdung can zhes bya'i gnod sbyin mo //	
'bra go can dang rdul mchod rten //	
sog med tshogs su bsdus te brjod //	
de nas bcom ldan 'das kyis gnod sbyin lag na rdo rje la bka' stsal pa /	
lag na rdo rje tshur /	
byang phyogs su klu sogs ma med 'dul du 'dong ngo //	
btsun pa /	
bka' bzhin 'tshal zhes gnod sbyin lag na rdo rje bcom ldan 'das kyi ltar mnyan to //	
de nas bcom ldan 'das gnod sbyin lag na rdo	
rje dang thabs gcig tu de nyid nas rdzu 'phrul	
gyis nam mkha' la gshegs pa na /	
bcom ldan 'das kyis rgyang ring po kho na zhig	
na tshal sngo zhing sngo ba sbrengs pa dag gzigs	
so // gzigs nas kyang gnod sbyin lag na rdo rje la bka' stsal pa /	
lag na rdo rje khyod kyis tshal sngo zhing sngo ba sbrengs pa dag mthong ngam /	
btsun pa /	
mthong lags so //	
de ni /	
au sha'i ri yin te /	
nga yongs su mya ngan las 'das nas lo brgya	
lon pa na zhig nas dang rjes su mthun pa	
rnams kyi gnas mal gyi mchog /	
ta ma sa'i tshal zhes bya bar 'gyur ro //	
de nas bcom ldan 'das spungs pa can du gshegs so //	
de'i tshe spungs pa can na gnod sbyin sangs rgyas stobs zhes bya ba 'dug pa /	
sdig pa'i bsam pa can zhig gnas pas /	
spungs can na gnas pa'i skye bo'i tshogs kyis mgu	
bar byas kyang de dus dus su gnod pa byed	
do // spungs pa can na gnas pa'i skye bo'i	
tshogs kyis bcom ldan 'das spungs pa can du gshegs	
nas phyogs che ge mo na @221a *//	
bzhugs so //	
zhes thos so //	
thos nas kyang bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug pa dang /	
spungs pa can na gnas pa'i skye bo'i tshogs la	
bcom ldan 'das kyis chos dang ldan pa'i gtam gyis	
yang dag par ston par mdzad /	
yang dag par 'dzin tu 'jug par mdzad /	
yang dag par gzengs bstod par mdzad ces bya ba	
nas yang dag par rab tu dga' bar mdzad nas	
cang mi gsung ngo //	
zhes bya ba'i bar gong ma bzhin du'o //	
de nas spungs pa can na gnas pa'i skye bo'i	
tshogs stan las langs nas bla gos phrag pa gcig	
tu gzar te bcom ldan 'das gang na ba de	
logs su thal mo sbyar ba btud nas bcom ldan	
'das la 'di skad gsol to //	
btsun pa /	
gnod sbyin sangs rgyas stobs 'di /	
bdag cag la yun ring mo zhig nas sha 'khon ma mchis par ni /	
sha 'khon bgyis /	
'gran zla ma lags par ni /	
'gran zla bgyis /	
glags ma btsal bar ni /	
glags tshol bar bgyid lags na /	
kye ma'o //	
bcom ldan 'das kyis thugs brtse ba nye bar bzung ste /	
gnod sbyin sangs rgyas stobs gdul bar gsol /	
de'i tshe gnod sbyin sangs rgyas stobs 'khor de nyid du 'dus shing 'dug par gyur nas /	
de nas bcom ldan 'das kyis gnod sbyin sangs rgyas @221b stobs la bka' stsal pa /	
sangs rgyas stobs /	
khyod kyis thos sam /	
bcom ldan 'das /	
bdag gis thos lags so //	
sangs rgyas stobs /	
khyod kyis thos sam /	
bde bar gshegs pa /	
bdag gis thos lags so //	
dam pa ma yin pa'i chos sdig pa de las log cig /	
bcom ldan 'das /	
bdag ldog lags so //	
de nas bcom ldan 'das kyis gnod sbyin sangs rgyas stobs skyabs su 'gro ba dang /	
bslab pa'i gzhi rnams la bzhag go /	
de nas des spungs pa can zhes bya ba'i gnas mal brtsigs so //	
bram ze dang khyim bdag dad pa can rnams kyis	
kyang yo byad thams cad ldan pa'i gtsug lag khang	
brtsigs so // bcom ldan 'das gshegs pa dang gnod	
sbyin sangs rgyas stobs zhabs 'bring du chas pa las	
brtsigs so // / bcom ldan 'das kyis slar bzlog	
nas bka' stsal pa; skye bo'i tshogs 'di srungs shig	
ngas kyang nga yongs su mya ngan las 'das nas	
kyang ci nas spyan ldings te 'bab par 'gyur ba	
de ltar byin gyis brlab par bya'o //	
gzhan dag gis kyang phyogs der mchod rten brtsigs pas /	
mchod rten spungs pa can zhes bya bar grags so //	
re tu kar byon nas re tu kar gnod sbyin chos stobs zhes bya ba btul te /	
des re tu ka zhes bya ba'i gnas mal brtsigs so; ;sindhur gshegs pa dang /	
sindhu na mnyan pa gzhan zhig yod pa de /	
bcom ldan 'das kyi rdzu 'phrul gyi cho 'phrul gyis dad pa bskyed de /	
de nas dad pa skyes nas bden pa rnams la bzhag @222a *//	
go; gnod sbyin phor chen btul nas zhabs gnyis kyis bcags pas /	
phor chen zhabs kyis bcags pa zhes bya bar grags so //	
de nas bcom ldan 'das drang srong rnams kyi bsti gnas su gshegs nas /	
der drang srong mgo reg dang ril ba spyi blugs can btul nas /	
bram ze dang khyim bdag dad pa can rnams kyis	
gnas mal ril ba spyi blugs can zhes bya ba	
brtsigs so // de nas bcom ldan 'das kyis gnod sbyin lag na rdo rje la bka' stsal pa /	
lag na rdo rje /	
klu'i rgyal po sog ma med kyi gnas gang na ba der 'dong ngo //	
btsun pa /	
bka' bzhin 'tshal zhes gnod sbyin lag na rdo rjes bcom ldan 'das kyi ltar mnyan to //	
de nas bcom ldan 'das dang klu'i rgyal po sog ma med kyi gnas su gshegs so //	
klu'i rgyal po sog ma med kyis bcom ldan 'das gnas su gshegs so //	
zhes thos so //	
thos nas kyang khros /	
'khrugs /	
rngam /	
yi ma rang nas steng gi nam mkha' la mngon par 'phags te /	
ser ba dang /	
rdul gyi char dbab par brtsams pa dang /	
bcom ldan 'das kyis klu 'khrugs so //	
zhes byams pa la snyoms par bzhugs pa dang /	
char pa de dag aa ka ru'i phye ma dang /	
ta ma la'i phye mar gyur nas 'bab par brtsams so //	
de nas 'khor lo dang /	
rdo rje rtse gcig pa dang /	
mda' bo che dang /	
mdung thung la sogs te /	
mtshon cha rnams dbab par brtsams pa /	
de dag kyang @222b lha'i autpa la dang /	
padma dang /	
ku mu da dang /	
padma dkar po dang /	
man d'a ra bar gyur nas 'bab par brtsams so //	
de nas sog ma med kyis khro ba'i mes du ba dbyung bar brtsams pa dang /	
bcom ldan 'das kyis kyang rdzu 'phrul gyis dud pa dbyung bar brtsams so //	
de nas de spungs dang /	
rgyags pa dang /	
nga rgyal bcom par gyur nas gnas su zhugs te 'dug go /	
bcom ldan 'das kyis dgongs pa /	
klu gdug pa rnams 'dul bar 'gyur ba ni /	
rgyu rnam pa gnyis kyis te /	
'jigs pa dang /	
'khrugs pas yin gyi /	
ma la ngas 'di 'jigs su gzhug go /	
snyam du thugs su chud nas gnod sbyin lag na rdo rje la bka' stsal pa /	
lag na rdo rje /	
klu'i rgyal po sog ma med 'jigs par gyis shig /	
de nas gnod sbyin lag na rdo rjes bcom ldan 'das kyi ltar mnyan te /	
rdo rje ri'i rtse mo la 'phangs nas ri'i rtse mo bshig ste lhung ba des /	
klu'i rgyal po sog ma med kyi gnas non par gyur to //	
de nas sog ma med sdangs /	
skrag /	
phongs nas 'bros par brtsams pa dang /	
de nas bcom ldan 'das kyi me'i khams la snyoms par zhugs nas phyogs thams cad 'bar /	
rab tu 'bar /	
kun tu rab tu 'bar te me lce gcig tu gyur to //	
bcom ldan 'das kyi zhabs kyi drung na zhi zhing	
bsil bar gyur pa ma gtogs par de gang dang	
gang du song ba de dang de na mi mthong	
ngo // de nas bcom ldan 'das gang na ba der song ste phyin pa dang /	
bcom ldan 'das kyi zhabs gnyis la gtugs @223a *//	
nas gsol pa /	
bcom ldan 'das /	
ci /	
bdag la mtho 'tsham lags sam /	
bcom ldan 'das kyis bka' stsal pa /	
rga ba'i chos can /	
ci ngas mtho 'tsham mam /	
gal te ngas yon tan gyi tshogs 'di lta bu	
dag ma thob na khyod kyis nga ming lus par	
byas par 'gyur ro //	
de nas bcom ldan 'das kyis /	
phyag 'khor lo dang /	
bkra shis dang /	
g-yung drung 'khyil pa dang /	
dra bas 'brel pa /	
bsod nams brgya phrag du mas bsgrubs pa /	
'jigs pa rnams dbugs 'byin par mdzad pas spyi bo la reg par mdzad nas bka' stsal pa /	
bzhin bzang /	
khyod kyis bum pa bzang po lta bu'i nyan thos chen po bzhi la zas byin te /	
sum cu rtsa gsum gyi lha gya nom pa dag gi nang du skye bar 'gyur ba las /	
khyod kyis smon lam log bar btab pas dud 'gro rnams su skyes te /	
rdeg pa dang gsod pa la zhen cing pha rol gyi srog 'phrog pa dang /	
pha rol gyi srog la gnod par byed pas 'tsho bar byed na /	
'di nas shi 'phos nas sems can dmyal ba ma gtogs par khyod kyi 'gro ba ni /	
gang zhig yin /	
skye ba ni /	
gang zhig yin /	
tshe phyi ma ni /	
gang zhig yin /	
bcom ldan 'das /	
bdag gis ci zhig bgyi ba bka' stsal du gsol /	
bzhin bzang tshur /	
nga las skyabs su 'gro ba dang /	
bslab pa'i gzhi rnams bzung la yul ma ga dha	
na gnas pa'i skye bo'i tshogs la mi 'jigs pa	
byin cig / btsun pa /	
bdag @223b deng slan chad bcom ldan 'das kyi spyan sngar skyabs su mchi ba dang /	
bslab pa'i gzhi rnams mnos nas yul ma ga dha	
na gnas pa'i skye bo'i tshogs la yang mi 'jigs	
pa stsal bar bgyi'o //	
de nas de'i chung ma dang /	
bu mo dang /	
mna' ma rnams kyis gsol pa /	
bcom ldan 'das dang /	
chos dang /	
dge slong gi dge 'dun la bdag cag kyang skyabs	
su mchi zhing bslab pa'i gzhi rnams nod lags so	
// bcom ldan 'das kyis de rnams la skyabs su 'gro ba dang /	
bslab pa'i gzhi rnams byin no //	
de'i bu ri bos gsol pa /	
bcom ldan 'das bdag kyang skyabs su mchi ba dang /	
bslab pa'i gzhi rnams nod lags so //	
sog ma med kyis gsol pa /	
bcom ldan 'das /	
bdag cag klu rnams ni /	
mi mdza' ba mang ba lags kyi /	
ri bo la skyabs su mchi ba stsal cing /	
bslab pa'i gzhi rnams ni /	
mi dbog par gsol /	
'di dag cag srung bar 'gyur lags so //	
bcom ldan 'das kyis de la skyabs su 'gro ba byin no //	
de nas gnod sbyin lag na rdo rjes /	
sog ma med grogs po dang /	
gnyen med pa dang /	
mdza' bshes rnams 'dul bar gyur pa mthong nas yid rab tu dga' bas gar byas te smras pa /	
khros pas lce bskyod mgo mang bskul nas mtshon cha'i 'khor lo 'bebs //	
rang gnas skyes bu rang la phyogs pa ri mtho rtse lta bu //	
du ma'i tshogs lhags ngal chad dbugs brdzangs bzur cing lta byed pa //	
sbrul bdag sog ma med de @224a *//	
drang srong bka' btsan rnams kyis btul //	
de nas bcom ldan 'das kyis sog ma med 'khor	
drug khri dang bcas pa btul nas gdan las bzhengs	
te gshegs pa dang /	
bcom ldan 'das kyis tshal sngo zhing sngo ba sbrengs pa dag gzigs so //	
gzigs nas kyang gnod sbyin lag na rdo rje la bka' stsal pa /	
lag na rdo rje /	
khyod kyis tshal sngo zhing sngo ba sbrengs pa dag mthong ngam /	
btsun pa /	
mthong lags so //	
lag na rdo rje /	
de ni /	
kha che'i yul yin te /	
nga yongs su mya ngan las 'das nas lo brgya	
lon nas dge slong kun dga' bo'i lhan cig gnas	
pa / dge slong nyi ma'i gung zhes bya ba 'byung bar 'gyur te /	
des klu gdug pa hu lu du btul nas thabs bshams te /	
de las skyil mo krung shong ba'i sa blangs nas	
kha che'i yul kun tu bstan pa 'jog par 'gyur	
ro // nga'i lhag mthong dang rjes su mthun pa'i gnas mal gyi nang na 'di lta ste /	
kha che'i yul mchog tu 'gyur te /	
grong khyer dang /	
grong rdal drug khri dang /	
grong rdal drug stong dang /	
grong rdal drug cu rtsa gsum po 'di rnams ni /	
kha che'i yul yin no //	
yul gnyis 'grogs su drang srong dang gnod sbyin nyams pa 'khor dang bcas pa btul lo //	
yul kan thar gnod sbyin mo 'khor dang bcas pa btul to //	
'bras kyi grong khyer du byon nas 'bras kyi grong	
khyer du rgyal po sde mchog gi ma bden pa	
rnams la rab tu bzhag go /	
yul dbang ldan du byon te dbang ldan na rdza mkhan gzhan @224b zhig yod pa de /	
bzos shin tu rgyags te /	
snod rnams bskams nas 'khor lo las 'gogs par byed do //	
bcom ldan 'das kyis de 'dul ba'i dus mkhyen nas /	
rdza mkhan gyi cha byad nyid du mngon par sprul te /	
de dang lhan cig gtam bya bar brtsams pa /	
khyod kyis snod ci 'dra ba dag cig 'khor lo las 'bebs par byed /	
des gsol pa /	
bskams nas 'bebs so //	
nga yang bskams nas 'bebs so //	
khyod dang bdag mnyam lags so //	
'di kho nar zad dam ci /	
nga ni /	
so btang nas kyang 'bebs so //	
khyod lhag go /	
so btang ba 'ba' zhig tu yang ma zad do //	
'o na ci zhe na /	
gser dang /	
dngul dang /	
beed'urya dang /	
shel gyi rang bzhin du yang byed do //	
de mngon par dad par gyur to //	
de nas bcom ldan 'das kyis rdza mkhan gyi cha byad mi snang bar mdzad de /	
rang bzhin gyi cha byad du zhugs nas de 'khor	
gyi skye bo dang bcas te bden pa rnams la	
rab tu bkod do //	
gsing ma can du gshegs nas gsing ma can du	
gnod sbyin chen po 'khor dang bcas pa skyabs su	
'gro ba dang / bslab pa'i gzhi rnams la rab tu bzhag go /	
brtsegs skyong du klu ba lang skyong dang dgar ba gnyis so //	
dga' 'phel du gshegs nas dga' 'phel du rgyal po srid pa'i lha 'khor dang bcas pa dang /	
gtum byed kyi bu bdun dang /	
gnod sbyin sa 'tsho bden pa dag la rab tu bkod do //	
de na mtsho chen po yod pa gang yin pa	
de na 'gro mgyogs dang nab so gnyis klu'i skye	
gnas su skyes te lo bcu gnyis 'das @225a *//	
shing steng du byung ste 'khrug pas 'di skad ces /	
bcom ldan 'das kyis bdag cag la chos ma bshad pas /	
des na bdag cag rnam par lhung ba klu'i skye	
gnas su skyes kyi; ci nas kyang bdag cag gis	
de'i bstan pa zhig par bya'o //	
zhes smra'o //	
de nas bcom ldan 'das 'di snyam du dgongs te /	
klu 'gro mgyogs dang nab so ni /	
'di ltar mthu che zhing /	
rdzu 'phrul che ba yin pas /	
nga yongs su mya ngan las 'das nas nga'i bstan	
pa thal bar brlag par 'gyur ba gang yin pa'i	
gnas 'di yod do //	
snyam du mkhyen nas /	
bcom ldan 'das klu 'gro mgyogs dang nab so gnyis	
ga la ba der gshegs te byon nas 'gro mgyogs	
dang nab so gnyis la bka' stsal pa /	
'gro mgyogs dang nab so //	
tshig bzhi pa'i chos kyi rnam grangs zhes bya ba yod pa bshad kyi /	
shes par byos shig /	
btsun pa /	
bdag cag dam pa'i chos 'tshal bar bgyid pa su	
zhig mchis snyam du rig nas de nyid du slar	
zhugs te / de gnyis 'di snyam du sems so //	
bcom ldan 'das kyis bdag cag la chos bshad na /	
bdag cag gis rnam par ma shes so //	
snyam pa dang /	
bcom ldan 'das kyis phyogs der sku'i gzugs brnyan btang	
nas 'gro mgyogs dang nab so gnyis kyis de la	
bltas shing bcom ldan 'das da dung bzhugs pa lta	
zhes slar yang dang yang du zhugs so //	
phyogs de nyid du bcom ldan 'das kyis gnod sbyin	
mo spu bu can dang @225b sbubs can gnyis btul	
to // mdung can gyi grong khyer du gshegs so //	
mdung can gyi grong khyer na gnod sbyin mo mdung	
can zhes bya ba khro zhing gtum la gzu lums	
can zhig gnas pas /	
mdung can gyi grong khyer gyi bram ze dang /	
khyim bdag rnams kyi bu btsas shing btsas pa dag za bar byed do //	
mdung can gyi grong khyer gyi bram ze dang /	
khyim bdag rnams kyis /	
bcom ldan 'das 'das mdung can gyi grong khyer du gshegs nas phyogs che ge mo na bzhugs so //	
zhes thos so //	
thos nas kyang tshogs nas tshogs dang /	
khyu nas khyur 'phrad cing 'dus nas mdung can gyi	
grong khyer nas byung ste bcom ldan 'das gang na	
ba der song ste lhags pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug pa dang /	
bcom ldan 'das kyis mdung can gyi grong khyer gyi bram ze dang /	
khyim bdag rnams la chos dang ldan pa'i gtam gyis	
zhes bya ba nas yang dag par rab tu dga'	
bar mdzad nas cang mi gsung ngo //	
zhes bya ba'i bar gong ma bzhin du'o //	
de nas mdung can gyi grong khyer gyi bram ze dang /	
khyim bdag rnams stan las langs te bla gos phrag	
pa gcig tu gzar nas bcom ldan 'das ga la	
ba de logs su thal mo sbyar ba btud de	
bcom ldan 'das la 'di skad ces gsol to ////	
'dul ba gzhi /	
bam po so drug pa /	
bcom ldan 'das dge slong gi dge 'dun dang thabs cig tu sang bdag cag gdugs @226a *//	
tshod sbyor zhing mchis na /	
gnang bar mdzad du gsol zhes bya ba nas bcom	
ldan 'das kyis zhal zas gsol zin nas phyag bcabs	
te lhung bzed gyu bar rig nas zhes bya ba'i	
bar gong ma bzhin du'o //	
gser gyi bya ma bum blangs te bcom ldan 'das	
kyi spyan sngar gsol ba gdab pa'i phyir 'khod nas	
'di skad ces gsol to //	
bcom ldan 'das kyis klu gdug pa dang gnod sbyin gdug pa de dang de rnams ni /	
btul lags na /	
btsun pa /	
gnod sbyin mo mdung can zhes bgyi ba 'di /	
bdag cag la yun ring mo zhig nas sha 'khon ma mchis par ni /	
sha 'khod du bgyis /	
'gran zla ma lags par ni /	
'gran zla bgyid /	
glags ma btsal bar ni /	
glags tshol bar bgyid de /	
byis pa btsas shing btsas pa rnams 'phrog par bgyid lags na /	
kye ma'o //	
bcom ldan 'das thugs brtse bar nye bar bzung ste /	
gnod sbyin mo mdung can gdul bar gsol /	
de'i tshe gnod sbyin mo mdung can 'khor de nyid du 'dus shing 'dug par gyur to //	
de nas bcom ldan 'das kyis gnod sbyin mo mdung can la bka' stsal pa /	
mdung can khyod kyis thos sam /	
bcom ldan 'das /	
bdag gis thos lags so //	
mdung chen /	
khyod kyis thos sam /	
bde bar gshegs pa; bdag gis thos lags so //	
dam pa ma yin pa'i chos sdig pa de las log cig /	
btsun pa /	
dam zhig bcas te /	
gal te 'di dag bdag cag gi slad du gtsug lag khang rtsig par bgyid na /	
@226b bdag ldog par bgyi'o //	
de nas bcom ldan 'das kyis mdung can gyi grong	
khyer gyi bram ze dang khyim bdag rnams la bka'	
stsal pa / bram ze dang khyim bdag /	
khyed kyis thos sam /	
bcom ldan 'das /	
thos lags so //	
khyed cag gis ji ltar bsgrub par bya /	
bcom ldan 'das /	
rtsig lags so //	
bde bar gshegs pa /	
rtsig lags so //	
de nas bcom ldan 'das kyis gnod sbyin mo mdung can 'khor dang bcas te btul nas gshegs so //	
'bra go can du gshegs pa dang /	
'bra go can na byis pa chung ngu dag cig rdul gyi mchod rten la rtse bar byed do //	
bcom ldan 'das kyis byis pa chung ngu dag rdul gyi mchod rten la rtse ba gzigs so //	
gzigs nas kyang /	
yang gnod sbyin lag na rdo rje la bka' stsal pa /	
lag na rdo rje /	
khyod kyis byis pa chung ngu rdul gyi mchod rten la rtse ba dag mthong ngam /	
btsun pa /	
mthong lags so //	
lag na rdo rje /	
nga yongs su mya ngan las 'das nas lo bzhi brgya lon pa na /	
'dir ku sha na'i rigs kyi rgyal po ka ni ska zhes bya ba byed par 'gyur pa des /	
phyogs 'dir mchod rten brtsigs par 'gyur te /	
de'i ming ka ni ska'i mchod rten zhes bya bar 'gyur zhing /	
nga yongs su mya ngan las 'das na yang sangs rgyas kyis bya ba byed par 'gyur ro //	
de nas bcom ldan 'das kyis ro hi ta ka	
nas klu'i rgyal po sog ma med kyi gnas kyi	
bar du srog chags sa ya phrag bdun dang 'bum	
phrag bdun btul nas ro hi ta kar gshegs te	
/ gtsug lag khang du zhugs nas nang du yang dag bzhag go /	
bcom ldan @227a *//	
'das dgongs ka nang du yang dag 'jog las bzhengs	
nas tshe dang ldan pa kun dga' bo la bka'	
stsal pa / kun dga' bo /	
dang po'i rgyal srid gang na ba der 'dong ngo //	
de nas bcom ldan 'das la tshe dang ldan pa kun dga' bos 'di skad ces gsol to //	
btsun pa /	
bcom ldan 'das kyis sngar ni /	
'di skad ces /	
kun dga' bo /	
byang phyogs su klu'i rgyal po sog ma med 'dul du 'dong /	
byang phyogs na ni /	
phan yon rnam pa lnga yod do //	
zhes gsungs la /	
da bcom ldan 'das kyis 'di skad du /	
kun dga' bo /	
dang po'i rgyal srid gang na ba der 'dong ngo //	
zhes gsungs na /	
de ji lta bu lags /	
bcom ldan 'das kyis bka' stsal pa /	
kun dga' bo //	
nga gnod sbyin lag na rdo rje dang thabs gcig	
tu byang phyogs su gshegs nas ta ma sa'i tshal	
rnams lung bstan to //	
zhes bya ba nas rdul gyi mchod rten lung bstan to //	
zhes bya ba'i bar du'o //	
kun dga' bo /	
ro hi ta ka nas klu'i rgyal po sog ma	
med kyi gnas kyi bar du de bzhin gshegs pas;	
srog chags sa ya phrag bdun dang /	
'bum phrag bdun btul to //	
byang phyogs na ni /	
nyes dmigs lnga yod do //	
mtho na dman can dang /	
sdong dum dang /	
tsher mas gang ba dang /	
rdo ba dang; gseg ma dang /	
gyo mo mang ba dang /	
khyi za ba dang /	
bud med gnas ngan len kun tu spyod pa'o //	
sdom la /	
dang po'i rgyal srid rtag bzang dang /	
bcom dang ni ao ta la'i //	
kun dga' @227b ra ba dgra mtha' dang //	
tshugs par dka' dang gangg'a'i chu //	
yi dvags dus dpag phyi ma yin //	
de nas bcom ldan 'das yul dpa' sde nas ljongs	
rgyu zhing gshegs pa na dang po'i rgyal srid du	
gshegs nas; de nas bcom ldan 'das kyis tshe dang	
ldan pa kun dga' bo la bka' stsal pa /	
kun dga' bo /	
phyogs 'dir rgyal po mang pos bskur ba /	
dang por rgyal srid kyi dbang bskur bas dbang bskur ba de ni; dang po'i rgyal po yin no //	
de'i phyir 'di dang po'i rgyal srid ces bya bar grags so //	
rta bzang du gshegs nas /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
phyogs 'dir rgyal po mang pos bkur ba'i rta bzang po rin po che byung ste /	
de'i phyir 'di rta bzang zhes bya bar grags so //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo //	
bcom brlag gang na ba der 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan te /	
de nas bcom ldan 'das bcom brlag tu gshegs pa dang /	
bcom ldan 'das kyis rgyang ring po kho na zhig	
na tshal sngo zhing sngo ba sbrengs pa dag gzigs	
so // gzigs nas kyang tshe dang ldan pa kun dga' bo la bka' stsal pa; kun dga' bo //	
khyod kyis tshal sngo zhing sngo ba sbrengs pa pha bi mthong ngam /	
btsun pa /	
mthong lags so //	
kun dga' bo /	
de ni /	
ri bo rtse mthon zhes bya ste /	
nga yongs su mya ngan las 'das nas lo @228a *//	
brgya lon pa dang bcom brlag nas gar mkhan dang /	
dpa' bo zhes bya ba spun gnyis kyis de la gtsug lag khang rtsig par 'gyur te /	
de'i ming gar mkhan dpa' bo zhes bya bar 'gyur zhing /	
lhag mthong dang zhi gnas kyi rjes su mthun pa'i gnas mal rnams kyi mchog tu 'gyur ro //	
kun dga' bo /	
bcom brlag 'dir spos tshong gi khye'u sbas pa zhes bya ba 'byung bar 'gyur te /	
de'i bu nye sbas zhes bya ba sangs rgyas kyi mtshan med pa zhig byung ba de /	
nga yongs su mya ngan las 'das nas lo brgya	
lon pa dang bstan pa la rab tu byung nas	
sangs rgyas kyi bya ba byed par 'gyur ro //	
dge slong kun dga' bo'i lhan cig gnas pa nyi ma'i gung zhes bya bas /	
nye sbas de rab tu 'byin par 'gyur te /	
gdams ngag ston pa rnams kyi phyi ma ni /	
nye sbas yin par 'gyur ro; ;gar mkhan dpa' bo de la phug /	
srid du khru bco brgyad pa /	
zheng du khru gnyis pa /	
'phang du khru bdun pa zhig yod par 'gyur te /	
des gang dang gang dag la gdams ngag bstan nas	
dgra bcom pa mngon sum du byas pa de dang	
de rnams kyis / thur ma sor bzhi tsam pa	
re re phug de'i nang du 'dor bar 'gyur ro	
de rnams kyis / // gang gi tshe phug de /	
dgra bcom pa'i thur mas gang bar gyur pa de'i tshe /	
nye sbas yongs su mya ngan las 'da' bar 'gyur te /	
de yongs su mya ngan las 'das nas dgra bcom	
pa'i thur ma de dag nyid spungs nas de rnams	
kyis sreg par byed do //	
dge slong rnams the tshom skyes @228b nas the tshom thams cad gcod pa /	
sangs rgyas bcom ldan 'das la zhus pa /	
btsun pa /	
bcom ldan 'das kyis ma 'ongs pa na skye bo mang po la snying brtse ba dang /	
tshe dang ldan pa nye sbas lung bstan pa la gzigs /	
bcom ldan 'das kyis bka' stsal pa /	
dge slong dag /	
de'i tsher ma zad /	
ji ltar 'di 'das pa'i dus na skye bo mang po la phan pa'i phyir zhugs pa de /	
legs par rab tu nyon la yid la zungs shig dang bshad do //	
dge slong dag /	
sngon byung ba /	
ri rtse mthon po 'di nyid kyi ngos gsum la rang sangs rgyas dang /	
drang srong dang /	
spre'u rnams gnas te /	
ngos gcig na ni /	
rang sangs rgyas lnga brgya'o //	
gnyis pa la ni /	
drang srong lnga brgya'o //	
gsum pa la ni /	
spre'u lnga brgya'o //	
spre'u'i sde dpon gyi kun tu spyod pa ni /	
spre'u'i phru gu btsas shing btsas pa dag gsod par byed pa yin no //	
de nas spre mo de dag phru gu'i mya ngan	
gyis non pas phan tshun gros bya bar brtsams pa	
/ shes ldan spre mo dag /	
nyon cig /	
bdag cag gi phru gu btsas shing btsas pa dag /	
sde dpon 'dis gsod par byed kyi /	
de la thabs shig bsham bar bya ste /	
bdag cag las spre mo gang zhig sbrum par gyur ma /	
des sde dpon la brjod par mi bya'o //	
ji tsam dus gzhan zhig nas spre mo zhig sbrum par gyur nas /	
de de rnams kyis dben pa'i phyogs shig tu sbas	
nas rtsa ba dang 'bras bus bsnyod de spre'u'i phru	
gu byung nas / de yang de rnams kyis dben pa'i phyogs shig tu bsnun gsos bskyed de /	
de gang gi tshe chen @229a *//	
por gyur pa de'i tshe /	
des sde dpon de rang gi khyu nas bskrad nas	
ri bo rtse mthon na phan tshun du 'khyams par	
brtsams so // de 'khyams pa na rang sangs rgyas rnams kyi sgra thos nas /	
de de rnams kyi drung du song ste /	
gang gi tshe bag phebs par gnas par gyur pa de'i tshe /	
de rnams la rtsa ba dang /	
lo ma dang /	
me tog dang /	
'bras bu dang /	
so shing dag 'bul bar byed do; ;de rnams kyis	
kyang de la lhung bzed kyi lhag ma dag 'dor	
bar byed do // rang sangs rgyas de rnams kyis kun tu spyod pa ni /	
zos shing zos nas skyil mo krung bcas te 'dug go /	
spre'u des kyang de rnams kyi spyod lam mthong nas skyil mo krung bcas shing 'dug go /	
ji tsam dus gzhan zhig na rang sangs rgyas de rnams 'di snyam du sems te /	
bdag cag gi lus rnag can 'dis thob par bya ba gang yin pa ni /	
thob zin gyi /	
bdag cag gis zhi ba mya ngan las 'das pa'i dbyings su yongs 'jug go /	
snyam nas /	
de rnams 'bar ba dang /	
gsal ba dang /	
char 'bebs pa dang /	
glog 'byin pa'i cho 'phrul dag byas nas phung po	
lhag ma med pa'i mya ngan las 'das pa'i dbyings	
su yongs su mya ngan las 'das so //	
de rnams ldang ba'i dus gang yin pa de'i tshe	
mi ldang nas spre'u des de rnams ma mthong bas	
mi dga' bar gyur to //	
ji tsam na spre'u de phug tu zhugs nas rang	
sangs rgyas de rnams kyi chos gos rnams nas bsigs	
par brtsams so // de nas phug de na gnas pa'i @229b lha gang yin pa de /	
'di snyam du sems te /	
spre'u 'dis rang sangs rgyas kyi sku bshig ni /	
mi rung ngo //	
snyam nas rdo leb chen pos sgo bcad nas 'dug go //	
de nas spre'u de /	
mya ngan dang /	
sdug bsngal dang /	
smre sngags bton te song nas ri bo rtse mthon la kun nas 'khyams pa na /	
mi rnams 'dod pas mi dga' bar gyur te rna	
ba gtod cing mi'i sgra thos par 'dod pa las	
/ des drang srong de rnams smra ba'i sgra dag thos nas /	
de mgron po lam stor ba bzhin du rings pa rings par de rnams kyi drung du song ngo //	
drang srong de dag kyang dka' thub drag pos gdung bar byed do //	
kha cig ni /	
lag pa bsgrengs nas 'dug go /	
kha cig ni /	
rkang pa ya gcig gis so //	
kha cig ni /	
gdung ba lngas gdung bar byed do //	
gang gi tshe spre'u de de rnams dang lhan cig bag phebs par gnas par gyur pa de'i tshe /	
drang srong de rnams la rtsa ba dang /	
lo ma dang /	
me tog dang /	
'bras bu dang /	
so shing dag sbyin par byed do //	
de rnams kyang de la zas kyi lhag ma dag 'dor bar byed do //	
des de rnams kyi spyod lam dkrugs shing /	
rang sangs rgyas kyi spyod lam ston par byed de /	
de na gang dag lag pa bsgreng ba de rnams	
kyi lag pa dag phab nas se gol gyi sgra	
phyung ste sbran nas mdun du skyil mo krung bcas	
te 'dug go / gang dag rkang pa ya gcig	
pa de rnams kyi rkang ba phab nas mdun du	
skyil mo krung bcas te 'dug go /	
gang dag gdung ba lngas gdung bar byed pa de	
rnams kyi me bsad nas se gol gyi sgra phyung	
ste mdun @230a *// du skyil mo krung bcas te 'dug go /	
de nas drang srong de rnams kyis gdams ngag 'bogs pa la smras pa /	
mkhan po /	
spre'u 'di bdag cag gi dka' thub la bar chad bgyid do //	
zhes de rnams kyis de la rgyas par smras pa dang /	
des smras pa /	
shes ldan dag /	
spre'u de dag ni /	
dran pa dang ldan pa yin te /	
gdon mi za bar 'dis drang srong kha cig gi spyod lam de lta bu mthong gi /	
khyed cag gis kyang skyil mo krung chos la 'dug cig /	
de rnams kyi skyil mo krung bcas te 'dug pa dang /	
de rnams sngon gyi dge ba'i rtsa ba rnams mngon du gyur nas /	
de rnams kyis mkhan po dang slob dpon med pa'i	
shes pas byang chub kyi phyogs kyi chos sum cu	
rtsa bdun dang mthun pa'i chos bskyed nas rang byang	
chub mngon sum du byas so //	
de nas de rnams spre'u de la chos las byung	
ba'i dad pa skyes nas de rnams kyis ljongs nas	
bsod snyoms lo thog gsar pa dang /	
'bras bu gsar pa dang /	
dus gsar gyi rnyed pa gang yin pa de rnams las de la thog mar byin nas /	
bdag nyid longs spyod par byed do //	
ji tsam dus gzhan zhig na spre'u de dus las 'das so //	
de nas rang byang chub de rnams kyis /	
yul khams dang phyogs sna tshogs na yod pa'i shing dri zhim po rnams blangs te /	
shing dri zhim po thams cad kyis phung por spungs nas bsregs so //	
dge slong dag /	
ji snyam du sems /	
rang byang chub rnams dang lhan cig tu gnas @230b pa'i spre'u gang yin pa de ni /	
nye sbas 'di nyid yin te /	
'di de'i tshe yang skye bo mang po la phan pa'i phyir zhugs so //	
da ltar na yang ngas 'di skye bo mang po la phan pa dang /	
snying brtse bar lung bstan to //	
de nas bcom ldan 'das dpa' sde nas ljongs rgyu zhing gshegs na /	
bcom brlag tu gshegs pa dang bcom brlag gi bram ze rnams kyis /	
dge slong go'u ta ma bcom brlag tu phyin nas	
de shin tu rigs bzhi po rnam par dag par	
'dod de / 'chad par byed /	
'dogs par byed /	
rab tu 'jog par byed /	
rnam par 'jog par byed /	
bye brag tu 'byed par byed /	
gsal bar byed /	
ston par byed /	
yang dag par rab tu bstan par byed do //	
zhes thos nas /	
gal te de bcom brlag tu 'dug na /	
bdag cag gi rnyed pa dang /	
bkur sti'i bar chad du 'gyur la /	
de ni /	
bkur sti ma yin pas skrag go /	
zhes grag gi /	
gal te de la 'ga' zhig gis bkur sti ma yin pa byas na /	
de lta na de bcom brlag tu 'dug par mi 'gyur ro //	
gal te de la mi smad rigs kyis bkur sti ma yin pa byas na /	
ngo mtshar du mi 'dzin gyi /	
gal te de la skyes bu gtso bo 'ga' zhig gis bkur sti ma yin par byas na /	
des ni /	
legs par 'gyur na /	
bdag cag gi nang na skyes bu gtso bo su zhig yod snyam mo //	
de'i tshe bcom brlag na bram ze sngor gyur ces bya ba /	
rig byed dang /	
rig byed kyi yan lag gi pha rol tu phyin pa /	
rang gi smra ba gsal bar byed pa /	
pha rol gyi rgol ba tshar @231a *//	
gcod par nus pa /	
de'i tshig bden pa'i rjes su 'brang ba zhig yod do //	
de nas bcom brlag gi bram ze rnam 'dus shing tshogs te /	
sngor gyur gyi drung du song nas mkhan po; ;'dir dge sbyong go'u ta ma mchis nas /	
der shin tu rigs bzhi po rnam par dag pa	
zhes bya ba nas yang dag par rab tu ston	
par byed do // zhes thos zhes bya ba'i bar gong ma bzhin du'o //	
de ni /	
bkur sti ma yin pas skrag go /	
zhes gda' na /	
gal te de la 'ga' zhig gis bkur sti ma lags pa bgyis na /	
de lta na de bcom brlag tu mchis par mi 'gyur ro //	
gal te de la mi smad rigs kyis bkur sti ma lags pa bgyis na /	
ngo mtshar du mi 'dzin gyi /	
gal te de la skyes bu gtso bo 'ga' zhig	
gis bkur sti ma lags pa bgyis na legs par	
'gyur na / bdag cag gi skyes bu gtso bo mkhan po ma lags pa su zhig mchis /	
khyod kyis de la bkur sti ma lags pa'i tshig gi rgya lcag gis spyo bar gsol /	
sngor gyur gyis smras pa /	
shes ldan dag /	
bdag gi lce 'di ni /	
bden pa'i rjes su 'brang ba yin te /	
gal te spyo bar 'os pa zhig na /	
spyo'o //	
'on te bstod par 'os pa zhig na /	
bstod do //	
de nas bram ze sngor gyur /	
bcom brlag na gnas pa'i bram ze rgan rabs rgan	
rabs rnams kyis mdun du bdar nas bcom ldan 'das	
ga la ba der song ba na /	
bram ze sngor gyur gyis rgyang ring po kho na	
nas bcom ldan 'das kyi sku skyes bu chen po'i	
mtshan sum cu rtsa gnyis kyis @231b kun nas brgyan	
pa / dpe byad bzang po brgyad cus mdzes par byas pa /	
'od 'dom gang gis brgyan pa /	
'od zer nyi ma stong bas lhag pa /	
rin po che'i ri bo 'gro ba ltar kun nas bzang ba /	
shing drung zhig na brten cing zhi ba'i spyod lam gyis bzhugs pa mthong ngo //	
mthong nas kyang ya mtshan skyes te mig bgrad de bltas nas bstod par brtsams pa /	
lus dang ngag dang dbang por bcas pa yi //	
yid kyis tshul bzhin rtse gcig bgyis nas ni /	
yon tan rang bzhin yon tan rgya mtsho che //	
khyod kyi yon tan phyogs gcig brjod par bgyi //	
smra ba rnams kyi dam pa rab mchog lags //	
skyon med dbang po shin tu mnyam par bzhag /	
pha rol rgol ba brtson pa thams cad kyis //	
don dam thugs su chud la bskyod mi nus //	
khyod kyi spyod pa shin tu rdzogs pa nyid /	
brtul zhugs bsgrubs pas brtul zhugs shin tu rdzogs /	
stobs ldan khyod kyi ting 'dzin zad med pas //	
sred med bu dang ri yi rgyal po bzhin //	
skyes bu khyu mchog khyod la gnod mi mnga'//	
mi zhum bsnyengs pa mi mnga' dub mi mnga'//	
'byung po rnams la'ang mi bzod 'ga' mi mnga'//	
khyod ni ma chags 'thab pa ga la mnga'//	
brtabs pa med cing ha cang zhum mi mnga'//	
gdung ba med cing dgyes pa'ang yod mi mnga'//	
ri yi bdag po lhun po rab brtan ltar //	
khyod kyi thugs ni rtag tu dge ba nyid //	
thub pa skyes mchog khams rnams thams cad nas //	
khyod kyi ye shes yangs pa sgrib mi mnga'//	
skye mched rnam pa sna tshogs dag la ni //	
ma thogs nyams shing zad @232a *//	
pa med par 'jug /	
thub pa khyod la gang la'ang som nyi med //	
yid gnyis yod min the tshom yod ma yin //	
khyod nyid kyis ni mchog dang mchog min pa //	
rig pas thugs su chud nas thams cad mkhyen //	
mthong na dga' bar 'gyur la mthong na legs //	
mthong na legs pas mthong na mkhas pa dga'//	
khyod la dga' ba dang mi dga' mnyam pas na //	
rtag tu dga' ba'i spyod lam de bzhin mdzod //	
khyod ni snyan pa'i spobs par ldan pa lags //	
'dzum pa'i gsung dang dran ldan bsnyengs pa med //	
mkhas rnams 'dod pa rab tu 'chad pas na //	
'jig rten gsum du khyod kyi grags pa 'byung //	
mi dang lha dang lha min gnod sbyin dang //	
srin po mang dang 'jig rten 'dir mkhas dang /	
thub pa'i drung du yang dang yang lhags nas //	
khyod la yang dang yang zhu mi bzod med //	
khyod ni snyan pa'i gsung gis dga' mdzad pas //	
mi dang lha dang lha min gnod sbyin dang //	
srin po yid gnyis bsal rnams thub pa che //	
khyod kyi zhabs la phyag 'tshal slar mchi'o //	
bzhengs dang bzhugs dang gshegs dang bzhud pa dang //	
mnal dang mi gsung yang na gsung ba 'am //	
'on te lhung bzed chos gos bsnams ba dag /	
go'u ta ma khyod kyi thams cad mdzes pa nyid //	
thogs pa med mnga' mi myur mnyam pas na //	
gsung ni snyan pa'i yon tan rnams dang ldan //	
mi yi mchog ni dus su gsung bas na //	
gsung gi zlos pa rnam par spangs pa @232b lags //	
'jig rten na ni stobs dang ldan par grags //	
skyes bu mkhyen pa skyes bu khyu mchog gtso //	
'jig rten lhar bcas 'di ni mtha' dag la //	
nga rgyal mi mnga' khyad du gsod mi mdzad //	
mdza' ba dang ni mdza' ba ma lags dang //	
mthun pa dang ni mthun pa ma lags dang //	
g-yo dang mi g-yo rang bzhin gnas pa la //	
ngo mtshar 'dzin pa nam yang mi mnga'o //	
smre sngags 'don cing snying brtser smra ba dang //	
kha chu 'dzag pas nyam thag skad 'byin dang //	
yongs su gdungs dang rnam par gdungs ldan dang //	
'jigs dang rims nad mya ngan gyis nyen pa //	
sdug bsngal rnam pa brgya yis gtses pa dang /	
yun ring nas ni mgon med bde ba med //	
srid pa'i sred par zhugs shing mun bsgribs pa'i //	
'gro ba 'khrugs pa la ni rab gzigs nas //	
bdag nyid rnam pa sna tshogs mthu dag gis //	
thub pa thugs rje chen po 'jug mdzad cing //	
sh'akya skyes kyi mchog ni khyod nyid kyis //	
phongs par gyur rnams dgrol phyir brtson pa mdzad //	
srid pa'i sdug bsngal rgyu dang bcas 'di dang //	
srid pa'i sdug bsngal zad pa gang min dang //	
srid pa'i sdug bsngal 'gog par 'gro ba yi //	
lam ni mtshungs pa med pa khyod kyis bshad //	
rnam par 'dren pa chen po brtson 'grus che //	
rab mchog pha rol smra ba rnams kyi mchog /	
'jig rten gsum na khyod mtshungs ma mchis na //	
khyod las lhag pa lta zhig ga la mchis //	
khyod la khong khro rjes su chags mi mnga'//	
thub pa khyod la yongs su zad mi mnga'//	
@233a *// sdug dang 'gal dang rtsod pa brtul zhugs bzang //	
khyod la mi mnga' rtag tu mi mnga' lags //	
thub pa sdug dang mi sdug bde ba dang //	
sdug bsngal mnyam dang de bzhin mi mnyam spangs //	
dga' dang mi dga' ba dag bzod mdzad de //	
yang dag bsdams shing 'di na nyer zhi spyod //	
smad pa byas kyang gnod pa mi mnga' la //	
rab tu bsngags pas khengs par mi 'gyur pas //	
grags pa grags pa ma yin khyod la mnyam //	
glang chen mche bar ldan pa g-yul ngo ru //	
'dor ba drag tu 'phangs pa'i mda' dag ltar //	
skye bo sdig can rnams kyis smras pa yi //	
tshig ngan tshig rtsub dag kyang bzod par mdzad //	
drang srong khyod snyan gsung zhing tshig kyang bzod //	
shin tu ngan du smras kyang mi bzod med //	
smad par smras sam dge bar smras kyang rung //	
thub pa mnyam pa nyid du gnas pa lags //	
mchod 'os rtag par mi dang lha dag dang //	
lha min gnod sbyin srin po rnams dang ni //	
drang srong bdag nyid chen pos rtag mchod na //	
khyod ni thugs brtan gzhan du 'gyur mi mnga'//	
'di bas bdag mchog ces kyang rlom mi mnga'//	
'di bas bdag chung zhes kyang rlom mi mnga'//	
bdag ni 'di dag mnyam zhes mi rlom pas //	
khyod la nga rgyal rnam pa gsum mi mnga'//	
brtan dang ldan pa bong ba gser dang mtshungs //	
bee d'urya dang gseg ma gyo mor mtshungs //	
thub pa chen po lha dang bcas pa yi //	
'gro ba 'di ni rtsva shing 'dra bar spyod //	
zla ba nyi ma'i 'od zer dang phrad nas //	
grang dang tsha ba'i rlung dag langs na @233b yang //	
ri yi dbang po lta bur bzod mdzad de //	
thugs brtan khyod la rab tu gnod mi mnga'//	
gzims cha dang ni stsang nas bshos dang ni //	
bla gos sham thabs rnam pa sna tshogs dag /	
thub pa zag med so //	
sor brtags nas ni //	
de yi don du ston par mdzad pa lags //	
mgon po bdag la med ces thugs ngan med //	
ma bcings legs gsungs bdag gir 'dzin mi mnga'//	
gnod pa sna tshogs dag las yongs su grol; rnyed pa rnyed na'ang dgyes par mi 'gyur la //	
de ma rnyed pas kyang ni zhum mi 'gyur //	
khyad du gsod pa bzod pa mdzad cing 'dir //	
bkur sti dag la'ang chags pa mi mnga' lags //	
lha gnas ri yi ngos las 'khrungs pa yi //	
khrag ltar dmar pa'i tsandan mchog dag dang //	
mda' dang ral gri rnon pos khyod kyi thugs //	
lan 'ga' yang ni 'gyur ba mi mnga' lags //	
don med gtam ni gsung bar mi mdzad gang //	
skye bo ngan pas bsten pa'i gtan ma lags /	
rnyed pas gtam min zang zing bcas gtam min //	
bdag nyid che rnams mi 'dod ma lags kyi //	
gtam gang rab dben bde ba skyed byed cing //	
rab tu zhi ba 'ga' zhig rab brjod pa //	
lha las 'das pa'i gtam ni gang dag cig /	
gsung nas sdig pa rnam par 'dul ba gsung //	
snyan pa rnams dang 'brel pa rnams dang ni //	
legs par bshad dang snying por ldan pa /	
yi; ;rnam par nges pa'i gtam dag thub pa che //	
'gro ba'i don slad rab tu gsung bar mdzad //	
mi mkhas dag dang log par lta rnams dang //	
gzu lums can dang dga' bar ldan rnams dang //	
phra ma can dang @234a *//	
tshig rtsub rgyu can gang //	
de dang lhan cig bcom ldan khyod mi rkyen //	
mi ni gang dag drang zhing sgyu med pa //	
bden la dga' zhing dbang po thul ba dang //	
rtag tu legs par brtags nas byed pa ni //	
de dang lhan cig bcom ldan khyod mi rkyen //	
chos mkhyen lugs mkhyen gang zag mkhyen pa dang //	
drug po mngon mkhyen khyed la rtag phyag 'tshal //	
thub pa zhing mkhyen mchog dang mchog min mkhyen; ;tshul dang tshul min mkhyen khyod mgos phyag 'tshal //	
khyod kyi yon tan rgya mtsho rgya chen legs mthong nas //	
bdag gis yon tan phyogs gcig yongs su brjod par bas //	
'phags pa khyod kyi yon tan rgya mtsho'i pha rol ni //	
rtogs par rngo thogs 'gro ba'i nang na mi ma mchis //	
de lta bu la sogs pa bstod pa lnga brgyas bcom ldan 'das la bstod nas /	
de ltar mngon par dad par gyur pa dang /	
bcom ldan 'das kyis sngor gyur ji ltar stan de	
nyid la 'dug bzhin du bden pa mthong bar 'gyur	
ba'i chos bshad pa mdzad do //	
de nas bram ze sngor gyur gyis bcom ldan 'das	
la bstod nas song ste de lam du zhugs pa	
na bcom brlag gi bram ze rnams kyis tshig gi	
rgya lcag gis pags pa las thal ba tsam du	
brgyad de / mkhan po khyod la kho bo cag	
gis dge sbyong go'u ta ma la bkur sti ma	
yin pa byos shig /	
ces smras na /	
khyed da gzod slar bstod bstod de 'ong ngam /	
shes ldan dag /	
kho bos sngar kho bo'i lce ni /	
bden pa'i rjes su 'brang ba yin te /	
gal te smad par 'os pa zhig na /	
@234b smod la /	
bstod par 'os pa zhig na /	
bstod do //	
zhes ma smras sam /	
dge sbyong go'u ta ma ni /	
bstod par 'os bas kho bos bstod do //	
de nas bcom ldan 'das snga dro na bza' sham thabs mnabs /	
lhung bzed dang chos gos bsnams nas bcom brlag tu bsod snyoms la zhugs pa dang /	
de'i tshe bcom brlag na rgyu skar gyi nub mo la bab bo //	
de nas bcom brlag na gnas pa'i lha mo gang yin pa de /	
'di snyam du sems te /	
gal te dge sbyong go'u ta ma bcom brlag tu 'ongs na /	
bdag gi rgyu skar gyi nub mo la bar chad byed par 'gyur ro //	
snyam du bsam nas /	
bcom ldan 'das kyis spyan sngar sgren mor byung nas 'dug go /	
bcom ldan 'das kyis bka' stsal pa /	
lha mo /	
re zhig bud med ni /	
shin tu bkab kyang bzang ba ma yin na /	
sgren mo lta smos kyang ci dgos /	
de nas lha mo de skyengs nas phyogs gcig tu song ngo //	
de nas bcom ldan 'das kyis lam las gzur te	
dge slong gi dge 'dun gyi gung la gdan bshams	
pa nyid la bzhugs so //	
bzhugs nas bcom ldan 'das kyis dge slong rnams la bka' stsal pa /	
dge slong dag /	
bcom brlag na ni /	
nyes dmigs lnga po 'di dag yod do //	
lnga gang zhe na /	
mtho na dman dang /	
sdong dum dang tsher mas gang ba dang /	
rdo ba dang gseg ma dang gyo mo mang ba dang /	
dgongs ka za ba dang /	
bud med mang ba yin no //	
de nas bcom ldan 'das ma gshegs par bcom brlag	
gi gnod sbyin bong bu'i gnas gang na ba de	
logs su gshegs te byon nas gnod sbyin @235a *//	
bong bu'i gnas byul te shing drung zhig tu brten cing nyin mo'i gnas pa'i phyir bzhugs so //	
de'i tshe gnod sbyin bong bu bong bu'i gzugs su byas nas 'phyan pa dang /	
de la khye'u dang /	
bu mo dag zhon pa dang /	
des de dag rtser bcug /	
dga' bar byed du bcug nas nags thibs por song nas za bar byed pas /	
de'i ming gnod sbyin bong bu /	
gnod sbyin bong bu zhes bya bar grags so //	
bcom brlag gi bram ze dang /	
khyim bdag dad pa can rnams kyis /	
bcom ldan 'das bsod snyoms la gshegs pa las /	
lha mo zhig gis mtho ba tsam pas /	
bcom brlag tu ma gshegs par gnod sbyin bong bu'i gnas su gshegs so //	
zhes thos so //	
thos nas kyang gtsang zhing bsod pa'i bza' ba dang	
bcas dag so so nas snod du btsos shing bsdogs	
te / shing rtar bcug nas bcom ldan 'das gang na ba der dong ste lhags pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug pa dang /	
bcom ldan 'das kyis bcom brlag gi bram ze dang /	
khyim bdag dad pa can rnams la chos dang ldan	
pa'i gtam gyis zhes bya ba nas yang dag par	
rab tu dga' bar mdzad nas cang mi gsung ngo	
// zhes bya ba'i bar gong ma bzhin du'o //	
de nas bram ze dang khyim bdag dad pa can	
rnams stan las langs te bla gos phrag pa gcig	
tu gzar nas bcom ldan 'das gang na ba @235b	
de logs su thal mo sbyar ba btud de /	
bcom ldan 'das la 'di skad ces gsol to //	
btsun pa /	
bdag cag gis bcom ldan 'das kyis slad du 'dir gtsang zhing bsod pa'i bca' ba dang /	
bza' ba dag gis shing rta bkang ste 'tshal te mchis na /	
bcom ldan 'das thugs brtse ba nye bar bzung ste /	
de bzhes su gsol /	
de nas bcom ldan 'das kyis tshe dang ldan pa	
kun dga' bo la bka' stsal pa; kun dga' bo	
/ song la gnod sbyin bong bu'i gnas na /	
dge slong ji snyed nye bar brten cing gnas pa	
de dag thams cad rim gro'i gnas su sdus shig	
/ bsod snyoms yongs su longs spyod du gzhug go ;btsun pa /	
bka' bzhin 'tshal zhes tshe dang ldan pa kun dga'	
bos bcom ldan 'das kyi ltar mnyan nas gnod sbyin	
bong bu'i gnas na /	
dge slong ji snyed nye bar brten cing gnas pa	
de dag thams cad rim gro'i gnas su bsags nas	
bcom ldan 'das gang na ba de logs su song	
ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
bcom ldan 'das la tshe dang ldan pa kun dga' bos 'di skad ces gsol to //	
btsun pa /	
gnod sbyin bong bu'i gnas na dge slong ji snyed	
nye bar brten cing mchis pa de dag thams cad	
rim gro'i gnas su bsags lags te /	
bcom ldan 'das da de'i dus la bab par dgongs su gsol //	
de nas bcom ldan 'das rim gro'i gnas ga la	
ba der gshegs te byon nas dge slong gi dge	
@236a *// 'dun gyi gung la gdan bshams pa nyid la bzhugs so //	
de nas bcom brlag gi bram ze dang /	
khyim bdag dad pa can rnams kyis sangs rgyas la	
sogs pa dge slong gi dge 'dun bde bar bzhugs	
par rig nas zhes bya ba nas /	
phyag gnyis bcabs te lhung bzed gyu bar rig nas zhes bya ba'i bar gong ma bzhin du'o //	
bcom ldan 'das kyi spyan sngar gsol ba gdab pa'i phyir 'khod nas 'di skad ces gsol to //	
btsun pa /	
bcom ldan 'das kyis klu gdug pa dang /	
gnod sbyin gdug pa de dang de rnams ni /	
btul lags na /	
btsun pa; gnod sbyin bong bu 'di /	
bdag cag la yun ring mo zhig nas /	
sha 'khon ma mchis par ni /	
sha 'khon bgyid /	
'gran zla ma lags par ni /	
'gran zla bgyid /	
glags ma btsal bar ni; glags tshol bar bgyid de /	
nges bu btsas shing btsas pa rnams 'phrog par bgyid lags na /	
kye ma'o //	
bcom ldan 'das thugs brtse ba nye bar bzung ste /	
gnod sbyin bong bu gdul bar gsol; de'i tshe gnod	
sbyin bong bu 'khor de nyid du 'dus shing 'dug	
par gyur to // de nas bcom ldan 'das kyis gnod sbyin bong bu la bka' stsal pa /	
bong bu /	
khyod kyis thos sam /	
bcom ldan 'das /	
bdag gis thos lags so //	
bong bu /	
khyod kyis thos sam /	
bde bar gshegs pa /	
bdag gis thos lags so //	
dam pa ma yin pa'i chos sdig pa las log cig /	
bcom @236b ldan 'das /	
gal te bdag gi slad du phyogs bzhi'i dge slong	
gi dge 'dun gyi gtsug lag khang brtsigs par dam	
'cha' bar bgyid na /	
bdag ldog go /	
de nas bcom ldan 'das kyis bcom brlag gi bram ze dang /	
khyim bdag dad pa can rnams la bka' stsal pa /	
bram ze dang khyim bdag /	
khyed cag gis thos sam /	
bcom ldan 'das /	
thos lags te /	
rtsig go /	
de nas bcom ldan 'das kyis gnod sbyin bong bu 'khor lnga brgya dang btul to //	
bram ze dang /	
khyim bdag dad pa can rnams kyis de'i ched du gtsug lag khang lnga brgya brtsigs so //	
de bzhin du gnod sbyin mda' can dang /	
gnod sbyin nags ldan dang /	
gnod sbyin mo bslang rnyed ma dang /	
mchu rnams btul to //	
de nas bcom ldan 'das rdzu 'phrul gyis bcom brlag tu zhugs so //	
zhugs nas gnod sbyin mo 'gran zla ma 'khor lnga	
brgya dang btul nas de'i don du gtsug lag khang	
lnga brgya brtsigs so //	
de nas bcom ldan 'das kyis bcom brlag gi nang	
dang phyi rol du gnod sbyin nyis stong lnga brgya	
btul nas de'i ched du bram ze dang /	
khyim bdag dad pa can rnams kyis gtsug lhag khang nyis stong lnga brgya brtsigs so //	
de nas bcom ldan 'das ao ta lar gshegs te /	
ao ta la na ao ta la'i nags khrod na bzhugs so //	
de nas bram ze shing s'a la chen po lta	
bu ao ta la'i bu zhes bya ba phyug pa	
/ nor mang ba /	
longs spyod che ba zhig gnas so //	
zhes bya ba rgyas par sbyar ro //	
de nas bcom ldan 'das snga dro @237a *//	
na bza' sham thabs mnabs /	
lhung bzed dang chos gos bsnams te /	
ao ta la ra bsod snyoms la zhugs pa dang /	
phyogs gzhan zhig na zhing pa lnga brgya tsam mgo	
bo rdul gyis g-yogs shing sha na'i ras kyis smad	
g-yogs nas zhing rmod pa las /	
zhing pa de rnams kyis sangs rgyas bcom ldan 'das	
sku skyes bu chen po'i mtshan sum cu rtsa gnyis	
kyis kun nas brgyan pa /	
gzi brjid kyis mdzes par mthong ngo //	
zhes bya ba rgyas par sbyar te /	
bcom ldan 'das kyis /	
de rnams la chos bshad pas zhes bya ba nas mchod par bya ba dang /	
rjed par bya ba dang /	
mngon du smra bar bya bar gyur to //	
zhes bya ba'i bar du'o //	
de nas rmon pa stong po de dag gnya' shing dang /	
ru dag bcad nas bcom ldan 'das gang na ba de logs su dong ste lhags nas /	
bcom ldan 'das la yongs su bskor te 'dug go /	
bcom ldan 'das kyis de rnams la tshig gsum gyi chos bshad pa dang /	
rgyal chen bzhi'i ris kyi lha rnams su skyes nas	
zhes bya ba nas bden pa mthong nas rang gi	
gnas su dong ngo //	
zhes bya ba'i bar du'o //	
dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
btsun pa /	
zhing pa lnga brgya bo 'di rnams kyis las ci zhig bgyis na /	
las de'i rnam par smin pas zhing pa rnams su gyur nas dbul po'i khyim rnams su skyes shing /	
'di rnams ni /	
@237b rmon par gyur lags /	
dge slong dag /	
'di rnams kyis las byas shing bsags pa zhes bya ba rgyas par sbyar te /	
'di rnams yang dag par rdzogs pa'i sangs rgyas 'od	
srung gi bstan pa la rab tu byung ba yin	
te; 'di rnams kyis de na le los dus 'das	
par byas pas / las de'i rnam par smin pas zhing pa rnams su gyur to //	
rmon pa 'di rnams kyis kyang de nyid la rab	
tu byung ba nas bslab pa'i gzhi phra mo phra	
mo rnams la gus par ma byas pas /	
las de'i rnam par smin pas dud 'gro rnams su skyes so //	
'di rnams kyis yang dag par rdzogs pa'i sangs rgyas	
'od srung gi bstan pa la rab tu byung ba	
gang yin pa de'i las kyi rnam par smin pas	
nga las bden pa mthong bar byas so //	
dge slong dag /	
de lta bas na /	
las gcig tu nag pa rnams kyi zhes bya ba rgyas par sbyar ro //	
bram ze shing s'a la chen po lta bu ao ta la'i bus dge sbyong sh'akya'i sras /	
sh'akya'i rigs las skra dang kha spu bregs te dad	
pa yang dag pa kho nas khyim nas khyim med	
par rab tu byung ba de /	
bla na med pa yang dag par rdzogs pa'i byang	
chub mngon par rdzogs par sangs rgyas nas dpa' sde	
nas ljongs rgyu zhing gshegs pa dang ao ta lar	
byon nas ao ta la'i nags khrod na bzhugs te	
/ shes ldan dge sbyong go'u ta ma de'i dge ba dang /	
grags pa dang /	
sgra dang /	
tshigs su bcad pa rgya chen po 'di lta bu	
'di dag phyogs dang phyogs mtshams su grags par gyur	
te / 'di ltar /	
bcom ldan 'das de ni /	
de bzhin gshegs pa dgra bcom pa yang dag par rdzogs pa'i sangs rgyas rig pa @238a *//	
dang zhabs su ldan pa /	
bde bar gshegs pa /	
'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa sangs rgyas bcom ldan 'das de /	
'jig rten lha dang bcas pa /	
bdud dang bcas /	
tshangs pa dang bcas pa'i skye rgu dge sbyong dang bram zer bcas /	
lha dang mi dang lha ma yin du bcas pa	
rnams la rang gi mngon par shes pas mngon sum	
du byas te rdzogs par byas nas bdag gi zag	
pa zad do // tshangs par spyod pa bsten to //	
bya ba byas so //	
'di las srid pa gzhan mi shes so //	
zhes go bar byed cing /	
de chos bshad pa ni /	
thog mar dge ba /	
bar du dge ba /	
tha mar dge ba /	
don bzang po /	
tshig 'bru bzang po /	
ma 'dres pa /	
yongs su rdzogs pa /	
yongs su dag pa /	
rnam par byang ba 'ba' zhig ston to //	
zhes thos nas /	
dge sbyong dang bram ze de lta bu lta ba ni /	
legs pa yin /	
nye bar 'gro ba ni /	
legs pa yin /	
bsnyen bkur byed pa ni /	
legs pa yin no //	
snyam du bsam nas /	
shing rta rta rgod ma dang ldan pa thams cad	
nas dkar ba'i nang du zhugs te bram ze'i khye'u'i	
tshogs kyis yongs su bskor cing /	
bram ze'i khye'u'i tshogs kyis mdun gyis bltas nas gser gyi 'khar ba dang /	
ril ba spyi blugs thogs te ao ta la nas byung nas bcom ldan 'das la blta ba dang /	
bsnyen bkur bya ba'i phyir bcom ldan 'das kyi spyan sngar song ste /	
de ji tsam bzhon pa'i sa'i bar du bzhon pas @238b song nas /	
bzhon pa las babs te /	
rkang pa kho nas kun dga' ra ba'i nang du zhugs nas /	
bram ze shing s'a la chen po lta bu ao	
ta las bcom ldan 'das gang na ba de logs	
su song ste phyin nas /	
bcom ldan 'das dang lhan cig yang dag par dga' bar 'gyur ba dang /	
yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go /	
phyogs gcig tu 'dug nas /	
bcom ldan 'das la bram ze shing s'a la chen	
po lta bu ao ta las 'di skad ces gsol	
to // kye go'u ta ma /	
dbang po lnga po spyod yul tha dad pa dang /	
yul tha dad pa can /	
rang rang gi spyod yul dang /	
yul nyams su myong bar 'gyur gyi /	
gzhan gyi spyod yul dang /	
yul gzhan nyams su myong bar mi 'gyur ba 'di lta ste /	
mig gi dbang po dang /	
rna ba'i dbang po dang /	
sna'i dbang po dang /	
lce'i dbang po dang lus kyi dbang po gang dag lags pa de rnams kyi spyod yul dang /	
yul nyams su myong bar bgyid pa ni /	
gang lags /	
de rnams kyi rton pa yang gang lags /	
bram ze /	
dbang po lnga po spyod yul tha dad pa dang /	
yul tha dad pa can 'di lta ste /	
mig gi dbang po dang /	
rna ba'i dbang po dang /	
sna'i dbang po dang /	
lce'i dbang po dang /	
lus kyi dbang po gang dag yin pa de rnams kyis spyod yul dang /	
yul nyams su myong ba ni /	
yid yin no //	
de rnams kyi rton pa yang yid yin no //	
kye go'u ta ma /	
yid kyi rton pa gang lags /	
bram ze /	
yid kyi rton pa ni /	
dran pa yin no //	
kye go'u ta ma /	
dran pa'i rton pa gang lags @239a *//	
bram ze /	
dran pa'i rton pa ni /	
dran pa nye bar gzhag pa bzhi yin no //	
kye go'u ta ma /	
dran pa nye bar gzhag pa bzhi'i rton pa gang lags /	
bram ze /	
dran pa nye bar gzhag pa bzhi'i rton pa ni /	
byang chub kyi yan lag bdun yin no //	
kye go'u ta ma /	
byang chub kyi yan lag bdun gyi rton pa gang lags /	
bram ze /	
byang chub kyi yan lag bdun gyi rton pa ni /	
rig pa dang /	
rnam par grol ba yin no //	
kye go'u ta ma /	
rig pa dang rnam par grol ba'i rton pa gang lags /	
bram ze /	
rig pa dang rnam par grol ba'i rton pa ni /	
mya ngan las 'das pa yin no //	
kye go'u ta ma /	
mya ngan las 'das pa'i rton pa gang lags /	
bram ze /	
ha cang thal ches so //	
ha cang thal ches so //	
dri ba rnams kyi mtha' gzung bar mi nus te /	
nga'i drung du ni /	
yang dag par sdug bsngal zad par bya ba dang /	
sdug bsngal gyi mthar bya ba'i phyir tshangs par spyod	
pa mya ngan las 'das par nye bar 'gro ba	
dang / mya ngan las 'das pa'i mthar thug pa can spyod par byed do //	
de nas bram ze ao ta la'i bu 'di snyam du sems te /	
'di la gnod pa ci zhig bya snyam mo //	
des kyang sngon dge sbyong go'u ta ma nyan thos	
kyi dge 'dun dang bcas pa gdugs tshod gsol nas	
smon lam btab na /	
des ci bsam pa dang /	
ci gsol ba de thams cad so sor 'thob par 'gyur ro //	
zhes thos so //	
de nas bram ze ao ta la'i bu stan las	
langs te bla gos phrag pa gcig tu @239b gzar	
nas / bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
gcig tu sang bdag gi sdum par gdugs tshod sbyor	
zhing mchis na / gnang bar mdzad du gsol zhes bya ba nas /	
gsol zin nas phyag bcabs te lhung bzed gyu bar	
rig nas zhes bya ba'i bar gong ma bzhin du'o	
// stan ches dma' ba zhig blangs te bcom ldan	
'das kyi spyan sngar 'dug nas smon lam log par	
gdab par brtsams pa /	
bdag gi sh'akya'i sras kyi dge sbyong ji snyed cig	
bshos gsol ba 'di thams cad bdag gi slad du	
gyur cig / snyam pa dang /	
de nas bcom ldan 'das kyi thugs kyis bram ze	
ao ta la'i bu'i bsam pa mkhyen nas bram ze	
ao ta la'i bu la 'di skad ces bka' stsal	
to // bram ze /	
khyod kyis mi rung ba'i sems bskyed pa de ni /	
'grub par mi 'gyur te /	
'di ltar /	
dge slong 'di thams cad ni /	
yang srid pa zad pa yin gyi /	
sems gzhan skyed cig ces bka' stsal nas bcom ldan 'das yon bsngo ba mdzad de gshegs so //	
de nas bcom ldan 'das gtsug lag khang du gshegs nas /	
dge slong gi dge 'dun gyi gung la gdan bshams pa nyid la bzhugs so //	
bzhugs nas bcom ldan 'das kyis dge slong rnams la bka' stsal pa /	
dge slong dag /	
bram ze ao ta la'i bus smon lam log pas bslang ba'i sems sdig pa can bskyed kyi /	
khyed cag gis zan zos @240a *//	
nas gtsug lag khang gi tshigs su bcad pa brjod cig dang /	
log pa'i smon lam 'grub par mi 'gyur ro //	
de nas bcom ldan 'das de nyid kyi mtshan mo	
'das nas phyi bzhin 'brang ba'i dge sbyong tshe dang	
ldan pa kun dga' bo dang yul ao ta lar	
bsod snyoms la zhugs pa dang /	
ao ta la na bran mo rgan mo ka tsang ga la zhes bya ba zhig gnas te /	
de bum pa thogs nas chu 'chur khron pa'i drung du song ba dang /	
bcom ldan 'das kyang phyogs der gshegs te /	
bcom ldan 'das kyis de gdul ba'i dus mkhyen nas /	
tshe dang ldan pa kun dga' bo la bka' stsal pa /	
kun dga' bo //	
song la rgan mo pha bi la bcom ldan 'das skyems kyi //	
chu phul cig ces sgos shig /	
btsun pa /	
bka' bzhin 'tshal zhes tshe dang ldan pa kun dga'	
bos bcom ldan 'das kyi ltar mnyan nas rgan mo	
ka tsang ga la gang na ba der song ste	
phyin pa dang / rgan mo ka tsang ga la la 'di skad ces smras so //	
ka tsang ga la /	
bcom ldan 'das skyems kyi /	
chu phul cig /	
des smras pa /	
'phags pa /	
bdag nyid 'tshal te mchi'o //	
de nas ka tsang ga las chu bum pa bkang	
nas rings pa rings par bcom ldan 'das gang na	
ba der song ba dang /	
ka tsang ga las sangs rgyas bcom ldan 'das sku	
skyes bu chen po'i mtshan sum cu rtsa gnyis kyis	
kun nas brgyan pa /	
dpe byad bzang po brgyad cus mdzes par byas pa /	
'od 'dom gang gis brgyan pa /	
'od zer nyi ma stong bas @240b lhag pa /	
rin po che'i ri bo 'gro ba lta bur kun nas bzang ba mthong ngo //	
mthong ma thag tu yang de'i bu'i sdug pa skyes	
nas des lag pa bsgrengs te bu bu zhes bcom	
ldan 'das la 'khyud par brtsams pa dang /	
dge slong rnams kyis de bzlog go /	
bcom ldan 'das kyis bka' stsal pa /	
dge slong dag /	
khyod kyis rgan mo 'di ma zlog cig /	
de ci'i phyir zhe na /	
'di ni tshe rabs lnga brgyar yang //	
rtag tu nga yi yum gyur pas //	
nga yi sku la reg pa las //	
gal te 'di ni bzlog byas na //	
de'u re mod la khrag dron dag /	
'di yi kha nas skyug par 'gyur //	
bu la gdung ba 'di mthong nas //	
byas pa gzo ba rjes dgongs te //	
thugs rje dang ni thugs brtse bas //	
sku la reg tu gnang bar bya //	
bcom ldan 'das kyis de la mgul nas 'khyud du gnang bas /	
de bu la chags pa dang bral nas bcom ldan	
'das kyi spyan sngar chos mnyan pa'i phyir 'dug go	
/ de nas bcom ldan 'das kyis de'i bsam pa dang /	
bag la nyal ba dang /	
khams dang rang bzhin mkhyen nas /	
bcom ldan 'das de dang mthun pa'i 'phags pa'i bden	
pa bzhi so sor rtogs par 'gyur ba'i chos bshad	
pa mdzad de / de thos nas ka tsang ga	
las 'jig tshogs la lta ba'i ri'i rtse mo nyi	
pa mdzad de / shu mtho ba / ye shes	
kyi rdo rjes bcom nas rgyun du zhugs pa'i 'bras	
bu mngon sum du byas te /	
des bden pa mthong nas lan gsum du ched du brjod pas ched du brjod pa /	
btsun pa /	
'di lta bu ni /	
bdag la phas ma bgyis te /	
mas ma lags zhes bya ba nas thog ma med	
pa'i dus nas bsags pa'i 'jig tshogs la lta ba'i	
@241a *// ri'i rtse mo nyi shu mtho ba /	
ye shes kyi rdo rjes bcom nas rgyun du zhugs pa'i 'bras bu mngon sum du bgyis so //	
zhes bya ba'i bar gong ma bzhin du'o //	
tshigs su bcad pa dag gis kyang gsol ba /	
ma la lan du phan 'dogs pa'i //	
bu mchog gis ni bgyi ba gang //	
thar la sems gzhol 'gyur ba de //	
khyod kyis de ring bdag la mdzod //	
khyod kyis bdag ni ngan 'gro la; ;drangs te mtho ris thar la bzhag /	
khyod kyis rtsol ba chen po yis //	
dka' ba legs par mdzad pa lags //	
ces gsol nas bcom ldan 'das kyi zhabs gnyis la mgo bos phyag 'tshal te /	
bcom ldan 'das kyi spyan snga nas song ngo //	
de nas dus gzhan zhig na ka tsang ga las	
jo bo la gsol ba btab nas bcom ldan 'das	
gang na ba der song ste phyin pa dang /	
bcom ldan 'das kyi zhabs gnyis la mgo bos phyag 'tshal te phyogs gcig tu 'dug go /	
phyogs gcig tu 'dug nas /	
bcom ldan 'das la 'di skad ces gsol to //	
btsun pa /	
bdag legs par gsungs pa'i chos 'dul ba la rab tu byung ba dang /	
bsnyen par rdzogs pa dge slong gi dngos po thob pa lta na /	
bdag bcom ldan 'das kyi spyan sngar tshangs par spyod pa spyad par bgyi'o //	
bcom ldan 'das kyis de skye rgu'i bdag mo chen mo la gtad do //	
de nas des rab tu phyung /	
bsnyen par rdzogs par byas te gdams ngag byin no //	
de brtson 'grus dang /	
'bad pa dang /	
brtsal ba byas nas nyon mongs pa @241b thams cad	
spangs te dgra bcom pa nyid mngon sum du byas	
nas dgra bcom mar gyur te /	
khams gsum gyi 'dod chags dang bral ba zhes bya ba nas rjed par bya bar gyur to //	
zhes bya ba'i bar gong ma bzhin du'o;; ;;'dul ba gzhi /	
bam po so bdun pa /	
gang gi tshe bcom ldan 'das kyis dge slong ma rnams la bsdus te mdor bka' stsal nas /	
gtsug lag khang du nang du yang dag 'jog pa'i phyir 'jug par mdzad pa de'i tshe /	
ka tsang ga las de rgyas par lung ston to //	
de nas bcom ldan 'das kyis dge slong rnams la bka' stsal pa /	
dge slong dag /	
nga'i nyan thos dge slong ma mdo sde rnam par 'byed par byed pa rnams kyi nang na /	
'di lta ste /	
dge slong ma ka tsang ga la 'di mchog yin no //	
dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
btsun pa; ka tsang ga las ci zhig bgyis na /	
des na /	
rgas nas rab tu byung bar gyur /	
las ci zhig bgyis na /	
des na /	
dbul ba dang /	
bran mor gyur /	
bcom ldan 'das kyi srid pa tha ma pa de'i mngal du ma bzung bar gyur /	
rab tu byung nas kyang dgra bcom pa mngon sum du bgyis shing /	
bcom ldan 'das kyis kyang mdo sde rnam par 'byed par bgyid pa rnams kyi mchog tu bstan lags /	
bcom ldan 'das kyis bka' stsal pa /	
dge slong dag /	
dge slong ma ka tsang ga la nyid kyis las	
byas shing tshogs rnyed pa dag ces bya ba nas	
/ lus can dag la 'bras bu 'gyur //	
zhes bya ba'i bar gong ma bzhin du'o //	
dge slong @242a *//	
dag /	
sngon byung ba /	
byang chub sems dpa'i spyod pa la gnas pa na /	
'di nga'i yum du gyur te /	
gang gi tshe nga rab tu 'byung bar 'dod pa de'i tshe /	
'dis nga bzlog pas /	
las de'i rnam par smin pas rgas nas rab tu byung ngo //	
nga sbyin pa gtong ba na /	
'dis bar chad byas pas /	
des na /	
dbul bar gyur to //	
ji ltar sgyu 'phrul chen mo ltar 'dis bsod nams	
dbang che bar grags par 'gyur ba'i las ma byas	
te / des na /	
nga'i srid pa tha ma 'di'i mngal du ma bzung ngo //	
yang dag par rdzogs pa'i sangs rgyas 'od srung las rab tu byung nas /	
dge slong ma slob pa dang /	
mi slob pa rnams la bran mo /	
zhes tshig tu brjod pas /	
des na /	
bran mor gyur to //	
de na 'dis gang dag bklags shing ston pas phung po la mkhas pa dang /	
khams la mkhas pa dang /	
skye mched la mkhas pa dang /	
rten cing 'brel par 'byung ba la mkhas pa dang /	
gnas dang gnas ma yin pa la mkhas par byas pas /	
des na nga'i bstan pa la rab tu byung nas	
nyon mongs pa thams cad spangs te dgra bcom pa	
nyid mngon sum du byas so //	
rab tu 'byin pa'i mkhan po gang yin pa de /	
yang dag par rdzogs pa'i sangs rgyas bcom ldan 'das	
'od srung gis mdo sde rnam par 'byed par byed	
pa rnams kyi mchog tu bstan pa dang /	
des na 'dis kyang 'chi ba'i dus kyi tshe smon lam btab pa /	
bdag gis yang dag par rdzogs pa'i sangs rgyas bcom	
ldan 'das 'od srung yon gnas bla na med pa	
la tshe ji srid @242b cig tu tshangs par spyod	
pa spyad pa na /	
yon tan gyi tshogs 'ga' yang ma thob kyi /	
dge ba'i rtsa ba 'dis bdag yang dag par rdzogs pa'i sangs rgyas bcom ldan 'das 'od srung gis /	
bram ze'i khye'u bla ma zhes bya ba gang yin	
pa de la bram ze khye'u khyod skye rgu'i tshe	
lo brgya thub pa na /	
de bzhin gshegs pa dgra bcom pa yang dag par	
rdzogs pa'i sangs rgyas sh'akya thub pa zhes bya bar	
'gyur ro // zhes lung bstan pa de'i bstan pa la rab tu byung nas /	
ji ltar bdag gi mkhan po 'di /	
yang dag par rdzogs pa'i sangs rgyas bcom ldan 'das	
'od srung gis mdo sde rnam par 'phyed par byed	
pa rnams kyi mchog tu bstan pa de bzhin du	
/ bdag kyang bcom ldan 'das sh'akya thub pa des	
mdo sde rnam par 'byed par byed pa rnams kyi	
mchog tu ston par gyur cig /	
ces byas te /	
de'i smon lam gyi dbang gis /	
ngas da ltar mdo sde rnam par 'byed par byed pa rnams kyi mchog tu bstan to //	
dge slong dag /	
de lta bas na /	
gcig tu nag pa'i las rnams kyi rnam par smin pa ni /	
gcig tu nag pa yin la zhes bya ba nas brtson par bya'o //	
zhes bya ba'i bar gong ma bzhin du ste /	
dge slong dag /	
khyed kyis de lta bu la bslab par bya'o //	
zhes de skad ces bka' stsal to //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
yul dgra mtha' gang na ba der 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das @243a *//	
kyi ltar mnyan to //	
de nas bcom ldan 'das gshegs pa dang /	
ji tsam na kun dga' ra ba zhig na bram	
ze zhig khron pa nas chu bcus shing kun dga'	
ra ba bcu bar brtsams so //	
bram ze des rgyang ring po kho na nas bcom ldan 'das mthong ngo //	
mthong nas kyang bsam pa /	
gal te dge sbyong go'u ta ma kun dga' ra bar zhugs na /	
kun dga' ra ba dang /	
chu ma rung bar 'gyur ro //	
snyam du bsam nas /	
sgo bcad de /	
dpyad thag dang chu snod sbas nas 'dug go /	
de nas bcom ldan 'das kyi rdzu 'phrul gyis kun dga' ra bar zhugs pa dang /	
gnod sbyin gyi sde dpon chen po lnga len gyis khron pa de bzung nas /	
kun dga' ra ba de thams cad chus g-yogs par byas so //	
de nas bram ze /	
dge sbyong go'u ta ma 'di ni /	
rdzu 'phrul che zhing mthu che ba yin no; ;snyam	
du rig nas mngon par dad par gyur te gsol	
pa / shes ldan go'u ta ma tshur spyon /	
dpyad thag ni /	
'di lags /	
chab snod ni /	
'di lags kyi /	
chab ci bder bzhes su gsol /	
de nas bcom ldan 'das kyis de'i tshe tshigs su bcad de bka' stsal pa /	
gal te kun na chu yod na /	
khron pa'i chus ko ci zhig bya //	
'dir ni srid pa'i rtsa bcad nas //	
gang zhig yongs su brtsal bar spyod //	
de nas bcom ldan 'das la bram ze des 'di skad ces gsol to //	
btsun pa /	
bdag legs par gsungs pa'i chos 'dul ba la rab tu 'byung ba dang /	
bsnyen par rdzogs @243b pa dge slong gi dngos po thob pa lta na zhes bya ba nas /	
dge slong tshur shog ces bya bas rab tu phyung ngo //	
zhes bya ba'i bar gong ma bzhin du'o //	
de bzhin gshegs pas tshur shog bka' stsal pas //	
skra phyi snam sbyar gyon pa'i lus ldan zhing //	
mod la dbang po rab zhir gnas gyur te //	
sangs rgyas dgongs pas lus gzugs bkab par gyur //	
de nas brtson 'grus dang /	
'bad pa dang /	
brtsal pa byas nas nyon mongs pa thams cad spangs	
te dgra bcom pa nyid mngon sum du byas nas	
dgra bcom par gyur te khams gsum gyi 'dod chags	
dang bral ba zhes bya ba nas mngon du smra	
bar bya bar gyur to //	
zhes bya ba'i bar gong ma bzhin du'o //	
de nas bcom ldan 'das dpa' sde nas ljongs rgyu	
zhing gshegs pa dang yul dgra mthar gshegs te dgra	
mtha' na sbu gu can gyi shing nim pa'i drung	
na bzhugs so // de'i tshe dgra mtha' na rgyal	
po bram ze me sbyin zhes bya ba 'byor ba	
na bzhugs so // dang / rgyas pa dang /	
bde ba dang /	
lo legs pa /	
skye bo dang mi mang pos rab tu gang ba na rgyal srid byed du 'jug go /	
rgyal po bram ze me sbyin gyis dge sbyong go'u	
ta ma dpa' sde nas ljongs rgyu zhing gshegs pa	
dang / dgra mthar byon nas dgra mtha' na sbu	
bu can gyi shing nim pa'i drung na bzhugs so	
dang / // zhes thos so //	
thos nas kyang 'di snyam du sems te /	
dge sbyong go'u ta ma ni /	
mtha'i rgyal po thams cad kyis bkur sti byas /	
bla mar byas /	
rjed par byas /	
mchod par byas te dgra bcom par bkur la /	
gal te bdag gis dge sbyong @244a *//	
go'u ta ma la bkur sti ma byas na /	
mtha'i rgyal phran rnams /	
shes ldan dag /	
kye ma rgyal po bram ze me sbyin ni /	
byis pa yin te /	
de'i grong dang zhing na dge sbyong go'u ta ma nye bar brten cing bzhugs na /	
bsnyen bkur ma byas so //	
zhes smod par 'gyur gyi /	
ma la bdag gis dge sbyong go'u ta ma nyan	
thos kyi dge 'dun dang bcas pa la yo byad	
thams cad kyis bstab bo //	
snyam du bsam nas /	
rgyal po chen po'i 'byor ba dang /	
rgyal po chen po'i mthus dgra mtha' nas byung nas	
bcom ldan 'das ga la ba der song ste phyin	
nas bcom ldan 'das dang lhan cig mngon du yang	
dag par dga' bar 'gyur ba dang /	
yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go /	
phyogs gcig tu 'dug nas bcom ldan 'das kyis rgyal	
po bram ze me sbyin la chos dang ldan pa'i	
gtam gyis zhes bya ba nas yang dag par rab	
tu dga' bar mdzad nas cang mi gsung ngo //	
zhes bya ba'i bar gong ma bzhin du'o //	
de nas rgyal po bram ze me sbyin stan las	
langs te bla gos phrag pa gcig tu gzar nas	
bcom ldan 'das gang na ba de logs su thal	
mo sbyar ba btud de bcom lda 'das la 'di	
skad ces gsol to //	
shes ldan go'u ta ma nyan thos kyi dge 'dun	
dang thabs cig la dgung zla gsum du na bza'	
chos gos dang / bsod snyoms dang /	
gzims cha dang /	
snyun @244b dpyad kyi rkyen sman gyi yo byad rnams 'bul zhing mchis na /	
bdag la gnang bar mdzad du gsol /	
bcom ldan 'das kyis rgyal po bram ze me sbyin la cang mi gsung bas gnang ngo //	
de nas rgyal po bram ze me sbyin gyis bcom	
ldan 'das cang mi gsung bas gnang bar rig nas	
bcom ldan 'das kyis gsungs pa la mngon par dga'	
ste rjes su yi rang nas stan las langs te	
song ngo // de rang gi khyim du song nas blon po rnams la bsgo ba /	
nyi ma re re zhing lnga brgya'i bza' ba dang bca' ba sna bco brgyad dang /	
sran tshod sna tshogs dang /	
tshod ma ro dang ldan pa dang /	
'bras chan rab tu mang por chos shig /	
dgra mthar dril sgrog tu bcug pa /	
dge sbyong go'u ta ma zla ba gsum du gzhan gyis gdugs tshod ma gsol cig /	
gang zhig gis gdugs tshod gsol na /	
de ni /	
chad par gsad do //	
zhes des de skad du dril bsgrags nas nub mo nyal ba dang /	
rmi lam na bdag gi rgyu mas dgra mtha'i grong khyer thams cad bskor bar rmis so //	
rmis nas kyang sngangs skrag byed cing spu zing zhes	
byed nas myur ba myur bar mal chen po nas	
langs te / lag pa la 'gram pa gtad nas gzhi 'di las bdag rgyal srid las nyams pa'am /	
srog gi bar chad du mi 'gyur grang snyam du sems khong du chud cing 'dug pa las /	
de nam nangs nas bram ze mdun na 'don la smras pa /	
mkhan po //	
bdag gis 'di 'dra ba'i rmi lam zhig mthong na /	
de la ji ltar bsgrub par bya /	
bram ze mdun na @245a *//	
'don gyis bsam pa /	
ji ltar lhas rmi lam bzang po zhig rmis te /	
gal te bdag de dang mthun par bsnyad na /	
'di lhag par yang dge sbyong go'u ta ma la dad pa skyed par 'gyur gyi /	
ma la bdag gis 'di ngan par bsnyad do //	
snyam du bsam nas smras pa /	
lha /	
rmi lam mi bzang lags so //	
mkhan po /	
'di'i 'bras bu cir 'gyur /	
lha /	
gdon mi 'tshal bar rgyal srid las nyams pa'am /	
srog gi bar chad du 'gyur lags so //	
rgyal pos bsam pa /	
ae ma'o //	
kyi hud bdag rgyal srid las nyams pa'am /	
srog gi bar chad du mi 'gyur grang snyam du bsam nas /	
bram ze mdun na 'don la 'di skad ces smras so //	
gang gis na /	
kho bo rgyal srid las nyams par mi 'gyur ba dang /	
srog gi bar chad du mi 'gyur ba'i thabs bzang po ci yod /	
des smras pa /	
lha /	
gal te mi gda' ba'i phyogs su zla ba gsum bzhugs na /	
de nas lha rgyal srid las mi nyams shing /	
srog gi bar chad du mi 'gyur lags so //	
de nas rgyal po bram ze me sbyin gyis bsam pa /	
gal te de lta na /	
de bya sla bas dril sgrog tu gzhug go /	
snyam nas /	
des yul thams cad du dril sgrog tu bcug pa /	
nga la zla ba gsum du blta zhing nye bar su yang ma 'ong zhig /	
gang zhig 'ongs na /	
de ni chad par gsad do //	
zhes dril sgrog tu bcug nas zla ba gsum du mi snang ba'i phyogs shig na 'dug go /	
tshe dang @245b ldan pa kun dga' bo nang par sngar langs te /	
rgyal po bram ze me sbyin gyi khyim gang na ba der song ba las /	
ji tsam na rgyal po bram ze me sbyin gyi	
zho shas 'tsho ba rnams sems las chung ngus 'khod	
pa dag mthong ngo; ;mthong nas kyang smras pa /	
shes ldan dag /	
ci /	
sems las chung ngus 'khod dam /	
de rnams kyis smras pa /	
'phags pa ci zhig bgyir mchis /	
rgyal po bram ze me sbyin gyis sangs rgyas la	
sogs pa dge slong gi dge 'dun zla ba gsum	
du yo byad thams cad kyis mi bstab bam /	
khyed cag sems las chung ngus 'khod nas gdugs tshod kyang sta gon mi byed /	
gdan yang mi shom na /	
ci /	
sangs rgyas la sogs pa dge slong gi dge 'dun gyi gdugs tshod gcod dam /	
de dag gis smras pa /	
'phags pa kun dga' bo /	
lhas lnga brgya rnams kyi ched du zhal zas bsod pa mang du sta gon byos shig ni /	
bka' stsal gyi /	
che ge mo zhig gi don du'o //	
zhes bka' ma stsal lags so //	
shes ldan dag /	
deng lha la zhus shig /	
'phags pa /	
lhas dril sgrog tu stsal pa /	
da la zla ba gsum du lta zhing nye bar su'ang ma 'ong zhig /	
gang zhig 'ongs na /	
de chad par gsad do //	
zhes bsgrags na /	
ci /	
bdag cag la mgo bo gnyis mchis sam /	
bdag cag ni /	
mi zhu lags so //	
de nas tshe dang ldan pa kun dga' bo //	
bcom ldan 'das gang na ba der song ste phyin	
nas bcom ldan 'das la skabs de rgyal par gsol	
to // de nas bcom ldan 'das kyis tshe dang ldan pa kun dga' bo la bka' stsal pa /	
kun @246a *//	
dga' bo /	
song la snam sbyar thogs te phyi bzhin 'brang ba'i	
dge sbyong gzhan zhig dang dgra mtha'i lam po che	
dang / tshong 'dus dang /	
bzhi mdo dang /	
sum mdo rnams su shes ldan dag /	
khyed cag las gang dag sangs rgyas la sogs pa	
dge slong gi dge 'dun la zla ba gsum du	
zhal zas gsol bar spro ba des /	
zhal zas gsol cig ces sbron cig /	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas /	
snam sbyar thogs te phyi bzhin 'brang ba'i dge sbyong gzhan zhig dang dgra mtha'i lam po che dang /	
tshong 'dus dang /	
bzhi mdo dang /	
sum mdo rnams su bsgo ba /	
shes ldan dag /	
khyed cag las gang dag sangs rgyas la sogs pa	
dge slong gi dge 'dun zla ba gsum du zhal	
zas gsol bar spro ba des /	
zhal zas gsol cig /	
dgra mtha'i bram ze dang khyim bdag rnams kyis smras pa /	
'phags pa kun dga' bo /	
bdag cag lta zhig /	
re res kyang bcom ldan 'das nyan thos kyi dge	
'dun dang bcas pa zla ba gsum du zhal zas	
gsol bar spro lags mod kyi /	
rgyal po sdig pa can 'dis dril sgrog tu stsal pa /	
gzhan sus kyang sangs rgyas la sogs pa dge slong	
gi dge 'dun spyan drangs te zla ba gsum du	
zhal zas ma gsol cig /	
gang zhig gis zhal zas gsol na /	
de ni /	
chad par gsad do //	
zhes bsgrags lags so //	
ji tsam na byang phyogs nas ded @246b dpon zhig	
rta lnga brgya la khal bkal te dgra mthar phyin	
nas des bsam pa /	
gal te mod la chas na /	
rta rnams kyi rmig pa dub pas 'theng bar 'gyur zhing /	
lom par yang mi 'gyur bas 'di nyid du gnas par bya'o //	
snyam nas /	
de de nyid du 'dug nas /	
des rta cang shes la ni /	
chas nas bre'u chung do //	
rta lhag ma rnams la ni /	
bre'u chung re re thang chad do //	
des rgyal po rtsis mgo 'di dang 'di dag byas so //	
zhes thos la /	
tshe dang ldan pa kun dga' bos de skad du smras pa yang thos nas /	
des bsam pa /	
bdag ni /	
rgyal po 'di'i yul na gnas pa ma yin pas /	
bdag la rgyal pos ci byar yod snyam du rig	
nas tshe dang ldan pa kun dga' bo la 'di	
skad ces smras so //	
'phags pa kun dga' bo //	
bdag gis rta cang shes la ni /	
chas nas bre'u chung do //	
rta lhag ma rnams la ni /	
bre'u chung re re'i thang lags na /	
gal te bcom ldan 'das nas gsol bar spro na /	
bcom ldan 'das la ni /	
bdag gis nas bre'u chung ngo //	
dge slong lhag ma rnams la ni /	
bre'u chung re re dbul bar bgyi'o //	
de nas tshe dang ldan pa kun dga' bo bcom	
ldan 'das gang na ba der song ste phyin nas	
/ bcom ldan 'das la skabs de rgyas par gsol ba dang /	
de nas bcom ldan 'das 'di snyam du dgongs te /	
nga nyid kyis las tshogs rnyed pa /	
rkyen yongs su bsgyur ba /	
'od pa bzhin du nye bar gnas pa gdon mi	
za bar 'byung bar 'gyur pa'i las nga nyid kyis	
byas shing bsags pas /	
nga nyid kyis las byas shing bsags pa dag @247a *//	
gzhan su zhig gis so sor myong bar 'gyur te /	
las byas shing bsags pa dag ni /	
phyi rol gyi sa'i khams la rnam par smin par mi 'gyur zhes bya ba nas /	
lus can dag la 'bras bur 'gyur //	
zhes bya ba'i bar gong ma bzhin du'o //	
tshe dang ldan pa kun dga' bo la bka' stsal pa /	
kun dga' bo //	
song la dge slong rnams la tshul shing brims te /	
khyed cag las gang de bzhin gshegs pa dang thabs	
cig dgra mthar zla ba gsum du longs spyad par	
spro ba des / tshul shing longs shig ces sgos shig /	
btsun pa /	
bka' bzhin 'tshal zhes tshe dang ldan pa kun dga'	
bos bcom ldan 'das kyi ltar mnyan nas tshul shing	
brim par brtsams pa na /	
gang yang bcom ldan 'das dge slong lnga ba rgyar	
dge slong gnyis kyis ma tshang bas tshul shing blangs	
so; ;tshe dang ldan pa sh'a ri'i bus gsol ba	
/ bcom ldan 'das /	
bdag ni /	
bser ma'i bro nad mchis pas /	
dgung zla gsum du stsang nas kyis longs spyad par mi spro lags so //	
tshe dang ldan pa mo'u dgal gyi bu chen pos gsol ba /	
bdag ni /	
'di'i bro g-yog lags so //	
de nas bcom ldan 'das dge slong lnga brgyar dge	
slong gnyis kyis ma tshang ba dang thabs cig tu	
dbyar dgra mthar bzhugs par zhal gyis bzhes so //	
tshe dang ldan pa sh'a ri'i bu dang /	
mo'u dgal gyi bu ni /	
ri bo rtse gsum gyi khar song ste dbyar gnas par khas blangs so //	
de nas lha rnams kyi dbang po brgya byin gyis lha'i bdud @247b rtsis bstabs so //	
de nas ded dpon gyis bcom ldan 'das la ni /	
nas bre'u chung do do 'bul lo //	
dge slong gzhan rnams la ni /	
nas bre'u chung re re'o //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
song la de bzhin gshegs pa'i ched du nas la ci legs su byos shig /	
btsun pa /	
bka' bzhin 'tshal zhes tshe dang ldan pa kun dga'	
bos bcom ldan 'das kyi ltar mnyan nas bcom ldan	
'das kyi sku skal blangs te bud med rgan mo	
gzhan zhig gang na yod pa der song nas phyin	
pa dang / bud med de la 'di skad ces smras so //	
sring mo /	
de bzhin gshegs pa'i ched du nas la ci legs su bya na /	
khyod nus sam /	
des smras pa /	
'phags pa /	
bdag rgan mos rngo thogs te /	
'on kyang bu mo 'di gzhon lags kyi /	
'di la stsol cig dang /	
'dis ni /	
ci legs su bgyid par 'gyur ro //	
de nas tshe dang ldan pa kun dga' bo de'i drung du song ste phyin nas smras pa /	
sring mo /	
khyod kyis de bzhin gshegs pa'i ched du nas la ci legs su byed nus sam /	
des smras pa /	
'phags pa /	
bdag dang dam zhig bca' ste /	
gal te bdag la tshig 'di 'ga' gsung ba lta na /	
ci legs su bgyi'o //	
des smras pa /	
byi dor gyis shig dang smra'o //	
de nas 'dru zhing dris pa /	
'phags pa /	
sangs rgyas zhes bgyi pa 'di ci lags /	
tshe dang ldan pa kun dga' bos bsam pa /	
gal te 'di la bdag gis sangs rgyas kyi bsngags pa brjod na /	
sangs rgyas kyi chos rnams ni /	
zab pa yin pas /	
'dis shes par mi 'gyur ba'i @248a *//	
gnas gang yin pa yod kyi /	
ma la bdag gis 'di la 'khor los bsgyur ba'i bsngags pa brjod par bya'o /	
snyam du bsam nas smras pa /	
sring mo /	
'khor los bsgyur ba'i rgyal po 'jig rten du byung na /	
rin po che sna bdun yang 'jig rten du 'byung bar 'gyur te /	
bdun po de dag gang zhe na /	
'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim bdag rin po che dang /	
bdun pa ni /	
blon po rin po che yin no //	
sring mo /	
'khor los bsgyur ba'i rgyal po 'jig rten du byung na /	
ji lta bu zhig 'jig rten du 'byung bar 'gyur zhe na /	
sring mo /	
'di la rgyal rigs spyi bo nas dbang bskur ba	
gso sbyong bco lnga pa de nyid la mgo khrus	
byas te smyung ba byas nas /	
de steng gi khang bzang gi gzhi la blon po'i tshogs kyis bskor nas 'dug pa na /	
shar phyogs nas 'khor lo rin po che lte ba dang bcas pa /	
rtsibs stong dang ldan pa /	
mu khyud dang bcas pa /	
rnam pa thams cad yongs su rdzogs pa /	
mdzes pa /	
mkhan bzos ma byas pa /	
bzang po /	
thams cad gser las byas pa zhig 'byung bar 'gyur te /	
rgyal po rgyal rigs spyi bo nas dbang bskur ba gang yin pa 'dis /	
gso sbyong bco lnga pa de nyid kyi tshe zhes	
bya ba nas thams cad gser las byas zhes bya	
@248b ba nas de ni /	
'khor los bsgyur ba'i rgyal por 'gyur ro //	
zhes thos so //	
zhes bya ba'i bar gong ma bzhin du'o //	
bdag ni /	
gdon mi za bar 'khor los bsgyur ba'i rgyal por 'gyur ro //	
snyam nas /	
de nas 'khor los bsgyur ba'i rgyal pos 'khor lo	
rin po che de brtag par 'dod nas stan las	
langs te bla gos phrag pa gcig tu gzar nas	
/ pus mo g-yas pa'i lha nga sa la btsugs te /	
'khor lo rin po che de lag pa gnyis kyis blangs nas lag pa g-yon par bzhag ste /	
lag pa g-yas pas spor zhing /	
kye 'khor lo rin po che /	
sngon gyi 'khor los bsgyur ba 'phags pa'i lam srol gang yin par rnam par rgyal bar gyur cig /	
rnam par rgyal bar gyur cig /	
ces smra'o //	
de nas 'khor lo rin po che de /	
'khor los bsgyur ba'i rgyal pos spar ba dang steng	
gi nam mkha' la 'phags nas shar phyogs su sngon	
gyi 'khor los bsgyur nga 'phags pa'i lam srol gang	
yin par 'gro bar 'gyur ro //	
'khor lo rin po che de'i rjes bzhin du 'khor	
los bsgyur ba'i rgyal po dpung gi tshogs yan lag	
bzhi dang lhan cig tu 'gro bar 'gyur ro //	
phyogs gang du 'khor lo rin po che de sdod	
pa der 'khor los bsgyur ba'i rgyal po dpung gi	
tshogs yan lag bzhi dang lhan cig gnas 'debs par	
'gyur zhing / shar phyogs kyi khams kyi rgyal phran	
gang dag yin pa de dag 'khor los bsgyur ba'i	
rgyal po gang na @249a *//	
ba der song ste lhags pa dang /	
'khor los bsgyur ba'i rgyal po la 'di skad ces /	
lha tshur gshegs /	
lha byon pa legs so //	
yul 'khor 'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba gang lags pa 'di ni /	
lha'i lags kyi /	
lhas rjes su bskyang du gsol /	
bdag cag ni /	
lha'i bka' bzhin bgyid pa lags so //	
zhes smras pa dang /	
de'i phyir sna bo dag /	
khyed cag rang rang gi yul 'khor chos kyis rjes su bskyang bar bya'i /	
chos ma yin pas ni /	
ma yin no //	
'ga' zhig chos ma yin pa spyod dam /	
'dren mar spyod pa zhig yod na /	
khyed kyis de yul 'khor du ma bzhag cig /	
de lta na khyod cag kho bo'i bka' bzhin byed pa yin no //	
de nas 'khor lo rin po che des shar phyogs	
mngon par phab nas shar phyogs kyi rgya mtsho chen	
po nas slar log ste /	
lho dang /	
nub dang /	
byang phyogs su yang sngon gyi 'khor los bsgyur ba	
'phags pa'i lam srol gang yin par 'gro bar 'gyur	
pas / de nas 'khor lo rin po che de	
'khor los bsgyur ba'i rgyal pos sbar ba dang steng	
gi nam mkha' la 'phags nas byang phyogs su sngon	
gyi 'khor los bsgyur ba 'phags pa'i lam srol gang	
yin par 'gro bar 'gyur ro //	
'khor lo rin po che de'i rjes bzhin du 'khor	
los bsgyur ba'i rgyal po dpung gi tshogs yan lag	
bzhi dang lhan cig 'gro bar 'gyur ro //	
@249b phyogs gang du 'khor lo rin po che de	
sdod pa der 'khor los bsgyur ba'i rgyal po yang	
dpung gi tshogs yan lag bzhi dang lhan cig gnas	
'debs par 'gyur zhing /	
byang phyogs kyi khams kyi rgyal phran gang dag yin	
pa de dag 'khor los bsgyur ba'i rgyal po gang	
na ba der dong ste lhags pa dang /	
'khor los bsgyur ba'i rgyal po la 'di skad ces /	
lha tshur gshegs /	
lha byon pa legs so; ;yul 'khor 'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba gang lags pa 'di ni /	
lha'i lags kyi /	
lhas rjes su bskyang du gsol /	
bdag cag ni; lha'i bka' bzhin bgyid pa lags so //	
zhes smras pa dang /	
de'i phyir sna bo dag /	
khyod cag rang rang gi yul rnams chos kyis rjes su bskyang bar bya'i /	
chos ma yin pas ni /	
ma yin no //	
'ga' zhig chos ma yin pa spyod dam /	
'dren mar spyod na /	
khyod kyis yul 'khor du ma bzhag cig /	
de lta na khyed cag kho bo'i bka' bzhin byed pa yin no //	
de nas 'khor lo rin po che des byang phyogs	
mngon par phab nas byang phyogs kyi rgya mtsho chen	
po nas slar log ste rgyal po'i pho brang de	
nyid du phyin nas dkor khang gi steng du srog	
shing btsugs pa bzhin du gnas so //	
sring mo //	
'khor los bsgyur ba'i rgyal po 'jig rten du byung na /	
'khor lo rin po che de lta bu 'jig rten du 'byung bar 'gyur ro //	
sring mo /	
'khor los bsgyur ba'i rgyal po 'jig rten du byung na /	
glang po rin po che ji @250a *//	
lta bu zhig 'jig rten du 'byung bar 'gyur zhe na /	
sring mo /	
'di la 'khor los bsgyur ba'i glang po ni /	
thal kar me tog ku mu da'i mdog lta bu /	
yan lag bdun legs par gnas pa /	
gzugs bzang pa /	
mdzes pa /	
blta na sdug pa yin no //	
'khor los bsgyur ba'i rgyal pos 'di mthong nas sems mngon par dad par gyur nas /	
kye ma'o /	
glang po rin po che bzang po zhig yin gyi /	
myur du dul bar 'gyur bar bya'o //	
snyam nas /	
de nas 'khor los bsgyur ba'i rgyal pos glang po 'dul sbyong mkhan mkhas pa /	
pho nyas bkug nas 'di skad ces smra'o //	
des pa /	
khyod kyis glang po rin po che 'di myur ba	
kho nar legs par dul bar byos la nga la	
phul cig / lha /	
bka' bzhin 'tshal zhes glang po 'dul sbyong mkhan mkhas pas /	
'khor los bsgyur ba'i rgyal po'i ltar mnyan nas /	
glang po rin po che de la bslab pa thams cad nyin zhag gcig la slob par byed de /	
de la nyin zhag gcig la bslab pa thams cad slob pa na /	
nyin zhag gcig gis bslab pa thams cad lobs nas dper na /	
glang po che gzhan rnams lo du ma dang /	
lo khyud skor du mar bslab pa thams cad bslab	
nas bslab pa thams cad lobs pa de bzhin du	
/ glang po che rin po che de la nyin	
zhag gcig la bslab pa thams cad bslab pa na	
/ / nyin zhag gcig gis bslab pa thams cad lobs so //	
de dul bar rig nas @250b 'khor los bsgyur ba'i rgyal po la 'bul bar byed de /	
lha /	
glang po rin po che bzang po ni /	
dul lags te /	
da de'i dus la bab par mkhyen par mdzad du gsol /	
de nas 'khor los bsgyur ba'i rgyal pos glang po	
rin po che de brtag par 'dod nas nyi ma	
'char ka'i dus kyi tshe glang po rin po che	
che de la zhon nas rgya mtsho'i mthas klas pa'i	
sa chen po bskor te /	
rgyal po'i pho brang de nyid du phyin pa na zhal tshus la 'bab ste /	
sring mo /	
'khor los bsgyur ba'i rgyal po 'jig rten du byung na /	
glang po rin po che de lta bu 'jig rten du 'byung bar 'gyur ro //	
sring mo /	
'khor los bsgyur ba'i rgyal po 'jig rten du byung na /	
rta rin po che ji lta bu zhig 'jig rten du 'byung bar 'gyur zhe na /	
sring mo /	
'di la 'khor los bsgyur ba'i rgyal po'i rta ni /	
thams cad sngo ba /	
mgo nag cing /	
rngog mjug stug pa /	
gzugs bzang ba /	
mdzes pa /	
blta na sdug pa yin te /	
'khor los bsgyur ba'i rgyal pos de mthong nas sems	
mngon par dad par gyur nas kye ma rta rin	
po che bzang po zhig yin gyi; myur du dul	
bar 'gyur bar bya'o //	
snyam nas /	
de nas 'khor los bsgyur ba'i rgyal pos rta mkhan	
mkhas pa pho nyas bkug ste 'di skad ces smra'o	
// des pa /	
khyod kyis rta rin po che 'di myur ba kho	
nar legs par dul bar byas la nga la phul	
cig / lha /	
bka' bzhin 'tshal zhes rta mkhan mkhas pas 'khor los	
bsgyur ba'i rgyal po las mnyan nas rta rin po	
che de la bslab pa thams cad @251a *//	
nyin zhag gcig la slob par byed de /	
de la bslab pa thams cad nyin zhag gcig la slob na /	
nyin zhag gcig gis bslab pa thams cad lobs pa ni /	
dper na /	
rta gzhan rnams lo du ma dang /	
lo khyud skor du mar bslab pa thams cad bslabs	
nas bslab pa thams cad lobs pa de bzhin du	
/ rta rin po che de la nyin zhag gcig la bslab pa thams cad slob pa na /	
nyin zhag gcig gis bslab pa thams cad lobs so //	
de dul bar rig nas 'khor los bsgyur ba'i rgyal po la 'bul bar byed de /	
lha /	
rta rin po che bzang po ni /	
dul lags te /	
lha da de'i dus la bab par mkhyen par mdzad du gsol /	
de nas 'khor los bsgyur ba'i rgyal pos rta rin po che brtag par 'dod nas /	
nyi ma 'char ka'i dus kyi tshe rta rin po	
che la zhon nas rgya mtsho'i mtha' klas pa'i sa	
chen po bskor te rgyal po'i pho brang de nyid	
du phyin pa na zhal tshus la 'bab ste /	
sring mo /	
'khor los bsgyur ba'i rgyal po 'jig rten du byung na /	
rta rin po che de lta bu 'jig rten du 'byung bar 'gyur ro //	
sring mo /	
'khor los bsgyur ba'i rgyal po 'jig rten du byung na /	
nor bu rin po che ji lta bu zhig 'jig rten du 'byung bar 'gyur zhe na /	
sring mo /	
'khor los bsgyur ba'i rgyal po'i nor bu ni /	
zur brgyad yod pa /	
bee d'urya bzang po'i rigs can /	
dang ba /	
gsal ba /	
rnam par dang ba yin te /	
'khor @251b los bsgyur ba'i rgyal po'i pho brang na	
me mar gyi bya ba thams cad nor bu de'i	
'od kyis byed de //	
de nas 'khor los bsgyur ba'i rgyal pos nor bu rin po che brtag par 'dod nas /	
mun nag smag tu gyur la /	
lhas mtshan mo char gyi rgyun dal bu dal bus	
'bebs shing glog 'gyu ba'i dus su nor bu rin	
po che de rgyal mtshan gyi rtse mo la bzhag	
nas skyed mos tshal gyi nang du dpung gi tshogs	
yan lag bzhi dang lhan cig dong ba na /	
'khor los bsgyur ba'i rgyal po'i dpung gi tshogs yan lag bzhi bo ji snyed pa thams cad dang /	
rgyang grags phyed kho ra khor yug tu nor bu'i 'od kyis gsal bar gyur te /	
sring mo /	
'khor los bsgyur ba'i rgyal po 'jig rten du byung na /	
nor bu rin po che de lta bu 'jig rten du 'byung bar 'gyur ro //	
sring mo /	
'khor los bsgyur ba'i rgyal po 'jig rten du byung na /	
btsun mo rin po che ji lta bu zhig 'jig rten du 'byung bar 'gyur zhe na /	
sring mo /	
'di la 'khor los bsgyur ba'i rgyal po'i btsun mo ni /	
gzugs bzang ba /	
mdzes pa /	
blta na sdug pa /	
ha cang mi dkar ba /	
ha cang mi sngo ba /	
nya khar pa ltar pags pa 'jam pa /	
ha cang mi ring ba /	
ha cang mi thung ba /	
bong ran pa /	
ha cang mi sbom pa /	
ha cang mi skam pa /	
ha cang mi tsho ba /	
sha bri ran pa gang yin pa ste /	
sring mo /	
de ni /	
grang ba'i tshe lus la reg na /	
do ba /	
tsha ba'i tshe lus la reg na /	
bsil ba /	
yul @252a *//	
ka lingka'i gos ltar reg na 'jam pa'o //	
sring mo //	
de'i ba spu'i bu ga thams cad nas ni tsandan gyi dri 'byung ngo //	
kha nas ni autpal sngon po'i dri 'byung ngo //	
ji srid kyis tshe dang ldan pa kun dga' bos	
btsun mo rin po che'i bar du bshad pa de	
srid kyis bu mo des kyang nas kyi bya ba	
zin nas des rkang pa gnyis la gtugs te smon	
lam gdab par brtsams pa /	
'phags pa /	
dge ba'i rtsa ba 'dis /	
bdag 'khor los bsgyur ba'i btsun mo rin po cher gyur cig /	
de nas tshe dang ldan pa kun dga' bos nas	
byi dor byas pa khyer nas bcom ldan 'das gang	
na ba der song ste phyin nas bcom ldan 'das	
la phul lo // sangs rgyas bcom ldan 'das rnams ni /	
mkhyen bzhin du rmed pa yin pas /	
sangs rgyas bcom ldan 'das kyis tshe dang ldan pa kun dga' bo la rmas pa /	
kun dga' bo /	
nas 'di su zhig gis byi dor byas /	
btsun pa /	
bram ze'i bu mo che ge mo zhig gis bgyis lags so //	
kun dga' bo /	
khyod bram ze'i bu mo de dang lhan cig skabs kyi gtam dag byas sam /	
bcom ldan 'das /	
bgyis lags so //	
kun dga' bo /	
des na /	
khyod bram ze'i bu mo de dang lan gcig skabs	
kyi gtam ji snyed byas pa de dag thams cad	
nga la rgyas par gsol cig /	
de nas tshe dang ldan pa kun dga' bos bram	
ze'i bu mo dang lhan cig @252b skabs kyi gtam	
ji snyed byas pa de dag thams cad bcom ldan	
'das la rgyas par gsol to //	
de skad ces gsol pa dang /	
bcom ldan 'das kyis tshe dang ldan pa kun dga' bo la 'di skad ces bka' stsal to //	
kun dga' bo /	
khyod kyis ci'i phyir bu mo de la sangs rgyas kyi bsngags pa ma brjod /	
btsun pa /	
bdag gis 'di snyam du /	
sangs rgyas kyi chos ni /	
zab pa lags pas /	
bu mo 'dis rtogs par mi 'gyur ba gang lags pa'i gnas de mchis so //	
snyam du bsam nas /	
de'i slad du bdag gis de la 'khor los bsgyur ba'i bsngags pa brjod lags so //	
kun dga' bo /	
khyod kyis ma legs pa zhig byas te /	
khyod kyis gal te de la sangs rgyas kyi bsngags pa brjod pa byas na /	
des bla na med pa yang dag par rdzogs pa'i	
byang chub las phyir mi ldog pa'i sems bskyed par	
'gyur ba gang yin pa'i gnas de yod pa zhig	
/ kun dga' bo /	
'on kyang bu mo de 'khor los bsgyur ba'i rgyal po'i btsun mo rin po cher 'gyur ro //	
kun tu bram ze'i bu mo che ge mo zhig	
bcom ldan 'das kyi don du nas byi dor byas	
pas / bcom ldan 'das kyis de 'khor los bsgyur	
ba'i rgyal po'i btsun mo rin po cher lung bstan	
pas / to // zhes sgra grags pa dag bu	
mo lnga brgyar gnyis kyis ma tshang ba zhig gis	
thos nas dge slong lnga brgyar dge slong gnyis kyis	
ma tshang ba rnams kyi nas byi dor byas te	
pas / to // / @253a *//	
de rnams kyis kyang smon lam btab pa /	
bdag cag de'i 'khor du gyur cig /	
ji tsam na bcom ldan 'das kyis nas kyi bshos gsol par brtsams pa dang /	
tshe dang ldan pa kun dga' bo yi mug nas /	
bcom ldan 'das kyi sku che ba rgyud pa de dang de rnams su phyag dang /	
zhabs dang /	
dbu la sogs pa bcad cing sbyin pa btang nas	
bskal pa grangs med pa gsum gyis thams cad mkhyen	
pa nyid brnyes pa de /	
da ni /	
nas rul pa'i bshos gsol ba lta zhes mchi ma dbyung bar brtsams so //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
khyod ci'i phyir mi dga' zhing mchi ma glog /	
btsun pa /	
bcom ldan 'das 'khor los bsgyur ba'i rigs su 'khrungs	
nas rgyal srid spangs nas rab tu byung ste phyag	
dang / zhabs dang /	
dbu la sogs pa bkum zhing sbyin pa btang nas	
bskal pa grangs med pa gsum gyis thams cad mkhyen	
pa nyid brnyes pa de /	
da ni /	
stsang nas rul pa'i bshos gsol ba lta snyam bgyid lags mod /	
bcom ldan 'das kyis bka' stsal pa /	
kun dga' bo /	
de bzhin gshegs pa'i mche ba'i bar nas phyung ba'i nas kyi zan za bar 'dod dam /	
bcom ldan 'das /	
'tshal lags so //	
de nas bcom @253b ldan 'das kyi mche ba'i bar nas nas kyi zan phyung ste /	
tshe dang ldan pa kun dga' bo la byin nas /	
tshe dang ldan pa kun dga' bos bza' bar brtsams so //	
bcom ldan 'das kyis bka' stsal pa /	
kun dga' bo /	
khyod kyis sngon 'di lta bu'i ro myong bar dran nam /	
btsun pa /	
bdag 'khor los bsgyur ba'i rigs su skyes shing 'khor	
los bsgyur ba'i rigs las chen por gyur lags na	
/ da ltar bcom ldan 'das kyis mche ba'i bar	
nas phyung ba'i nas kyi bshos 'di lta bu'i ro	
/ ni / sngon myong bar mi dran lags so //	
kun dga' bo /	
de lta bas na /	
de bzhin gshegs pa la ni /	
ro bro ba'i mchog ces bya ba /	
ro rnams 'phrog pa yongs su dag pa yod de /	
gal te de bzhin gshegs pas kha zas phal pa la longs spyad na /	
de yang de bzhin gshegs pa la ro brgya par 'gyur ro //	
kun tu rgyal po bram ze me sbyin gyis sangs	
rgyas la sogs pa dge slong gi dge 'dun zla	
ba gsum du spyan drangs te mi snang ba'i phyogs	
su 'dug nas bcom ldan 'das ni /	
dgra mtha' na nas gsol lo //	
zhes sgra grags so //	
mtha'i rgyal po rnams kyis kyang rgyal po bram ze	
me sbyin gyis sangs rgyas la sogs pa dge slong	
gi dge 'dun zla ba gsum du spyan drangs te	
mi snang ba'i phyogs su 'dug go /	
bcom ldan 'das ni /	
dgra mtha' na nas gsol lo //	
zhes thos nas de rnams kyis rgyal po bram ze me sbyin la pho nya btang ba las /	
de rnams nang du ma chud de /	
sgo na sdod do //	
@254a *// khyim bdag mgon med zas sbyin gyis thos nas 'bras	
s'a lu sog ma'i sbu bur smin pa shing rta	
lnga brgya tsam bkang ste bskur ro //	
de nas bdud sdig can de 'di snyam du sems te /	
dge sbyong go'u ta ma la bdag gis lan mang po zhig mtho btsam par byas na /	
lan 'ga' yang skabs ma rnyed kyi 'dir yang re zhig 'di la brgal bar bya'o //	
snyam du bsam nas /	
tshe dang ldan pa kun dga' bor bdag nyid mngon	
par sprul te shing rta lnga brgya po de rnams	
kyi mdun du 'dug nas smras pa /	
shes ldan dag /	
gar 'dong /	
de rnams kyis smras pa /	
'phags pa kun dga' bo /	
rgyal po bram ze me sbyin gyis bcom ldan 'das	
nyan thos kyi dge 'dun dang bcas pa zla ba	
gsum du spyan drangs te mi snang ba'i phyogs su	
'dug nas bcom ldan 'das ni /	
dgra mtha' na nas gsol lo //	
de nas khyim bdag mgon med zas sbyin gyis thos nas /	
bcom ldan 'das kyi don du 'bras s'a lu sog	
ma'i sbu bur smin pa shing rta lnga brgya po	
'di bskur ba lags so //	
des smras pa /	
shes ldan dag /	
bcom ldan 'das la ni /	
lha dang /	
klu dang /	
gnod sbyin rnams mngon par dad de /	
gal te nam mkha' la bcom ldan 'das kyis lhung bzed zed na /	
der yang sum cu rtsa gsum pa'i lha rnams kyi lha'i bdud rtsis 'gengs par byed na /	
bcom ldan 'das ci'i phyir nas gsol /	
slar log cig /	
de rnams kyis smras pa /	
'phags pa kun dga' bo /	
bdag cag chas lags na /	
da ci ste ldog /	
mchi'o //	
@254b bdud kyis bsam pa /	
bdag gis 'di dag bzlog par ma nus kyi /	
thabs shig bsham par bya'o //	
zhes de steng gi nam mkha' la 'phags nas char	
pa shing rta'i srog shing tsam gyi rgyun dbab par	
brtsams te / des re zhig rta de dag gi	
lte ba man chad nub pa tsam gyi bar du	
brtsams te / char phab bo // de nas shing	
rta de dag gi glang rnams bkrol te dong ngo	
brtsams te / char phab bo // // de na	
bcom ldan 'das dge slong lnga brgyar gnyis kyis ma	
tshang ba dang thabs cig tu dgra mtha' na nas	
brtsams te / char phab bo // // gsol lo // tshe dang ldan pa sh'a ri'i bu dang /	
mo'u dgal gyi bu gnyis ni /	
ri rtse gsum pa la dbyar gnas par khas blangs nas lha'i bdud rtsi la longs spyod do //	
de nas ded dpon des zla ba gsum 'das nas	
bcom ldan 'das nyan thos kyi dge 'dun dang bcas	
pa skyed mos tshal du gdugs tshod la spyan drangs	
pa dang / bcom ldan 'das kyis cang mi gsung bas gnang ngo //	
tshe dang ldan pa sh'a ri'i bu dang /	
mo'u dgal gyi bu gnyis ri bo rtse gsum pa la dbyar gnas pa yang 'ongs so //	
de nas ded dpon gyis de nyid kyi mtshan mo nas nas gtsang zhing bsod pa'i bza' ba dang /	
bca' ba dag sta gon byas te bcom ldan 'das	
kyis gsol zin nas phyag bcabs te lhung bzed gyu	
bar rig nas zhes bya ba'i bar gong ma bzhin	
du'o // bcom ldan 'das kyi zhabs gnyis la gtugs te smon lam btab par brtsam pa /	
dge ba'i rtsa ba 'dis bdag 'khor los bsgyur ba'i rgyal por gyur cing /	
rta cang shes ni /	
bu rgyal tshab tu gyur cig /	
rta lnga brgya bo 'di dag kyang bu lnga brgyar gyur cig /	
@255a *// bcom ldan 'das kyis bu mo btsun mo rin po cher lung bstan pa gang lags pa de ni /	
bdag gi btsun mo rin po cher gyur cig /	
bud med lnga brgyar gnyis kyis ma tshang ba gang lags pa de ni /	
de'i 'khor du gyur cig /	
de nas bcom ldan 'das kyi ded dpon de'i bsam	
pa thugs su chud nas ded dpon de la 'di	
skad ces bka' stsal pa /	
ded dpon /	
khyod ni /	
'khor los bsgyur ba'i rgyal por 'gyur ro //	
rta cang shes ni /	
khyod kyi bu rgyal tshab tu 'gyur ro //	
rta lnga brgya po de dag kyang bu lnga brgyar 'gyur ro //	
bu mo ni /	
btsun mo rin po cher 'gyur ro //	
bu mo bud med lnga brgyar gnyis kyis ma tshang ba de dag kyang de 'khor du 'gyur ro //	
de nas bcom ldan 'das kyis zla ba gsum po dag 'das nas chos gos byas pa dang ldan /	
chos gos zin pa dang ldan nas tshe dang ldan pa kun dga' bo la bka' stsal pa /	
kun dga' bo /	
bram ze me sbyin gyi drung du song la nad	
med par gyur cig ces byos la 'di skad ces	
/ rgyal po chen po khyod kyi yul du kho	
bos zla ba gsum gnas zin te 'gro'i shes par	
gyis shig ces smros shig /	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas /	
rgyal po bram ze me sbyin gyi khyim gang na ba der song ba dang /	
de'i tshe rgyal po bram ze me sbyin bkra shis 'ong ba la sdod cing 'dug go /	
de nas tshe dang ldan pa kun dga' bos sgo ba'i skyes pa la smras pa /	
kye nang rje tshur /	
khyod rgyal po bram ze me sbyin gang na ba	
der @255b song la phyin nas rgyal po bram ze	
me sbyin la 'di skad ces dge slong kun dga'	
bo lha mthong bar 'tshal nas sgo na sdod cing	
mchis so // zhes smros shig /	
'phags pa /	
bka' bzhin 'tshal zhes sgo ba'i skyes pas tshe dang ldan pa kun dga' bo'i ltar nyan nas /	
rgyal po bram ze me sbyin gang na ba der	
song ste phyin nas rgyal po bram ze me sbyin	
la 'di skad ces smras so //	
lha /	
dge slong 'phags pa kun dga' bo lha'i zhal mthong bar 'tshal nas sgo na sdod cing mchis so //	
des smras pa /	
kye skyes bu /	
nga bkra shis 'ong ba la sdod cing 'dug gi /	
dge slong kun dga' bo ni /	
bsod nams kyi mthu chen po dang ldan pa yin te /	
de nyid nga'i bkra shis su gyur cig /	
de la ni /	
bzang po lnga yod de /	
ming bzang ba dang /	
gzugs bzang ba dang /	
kha dog bzang ba dang /	
spobs pa bzang ba dang /	
sgrub pa bzang ba yin gyi /	
nang du spyon cig /	
shes ldan kun dga' bo la su zhig 'gog /	
sgo bas tshe dang ldan pa kun dga' bo la	
de bzhin du smras nas tshe dang ldan pa kun	
dga' bo nang du zhugs so //	
mtha'i rgyal phran gyi pho nya de rnams kyang de nyid dang lhan cig nang du zhugs so //	
de nas tshe dang ldan pa kun dga' bos rgyal	
po bram ze me sbyin la nad med par gyur	
cig / ces byas nas phyogs gcig tu 'dug go /	
phyogs gcig tu 'dug nas tshe dang ldan pa kun dga' bos /	
rgyal po bram ze me sbyin la 'di skad ces smras so //	
rgyal po chen po /	
bcom ldan 'das kyi zhal nas khyod nad med par gyur cig /	
rgyal po chen po khyod kyi yul du ngas zla ba gsum du @256a *//	
gnas zin te 'gro'i shes par gyis shig /	
ces kyang bka' stsal to //	
'phags pa kun dga' bo /	
sangs rgyas bcom ldan 'das la phyag 'tshal lo //	
'phags pa kun dga' bo /	
bcom ldan 'das dang ji ga yul dgra mthar dbyar bde bar bzhugs sam /	
bsod snyoms kyis 'o brgyal bar ma gyur grang /	
mtha'i rgyal phran gyi pho nya de dag gis smras pa /	
lha /	
khyod ni /	
rgyal srid la mi rtog pa lags te /	
'di ltar /	
bcom ldan 'das nyan thos kyi dge 'dun dang bcas	
pa zla ba gsum du spyan drangs te mi snang	
ba'i phyogs su bzhugs nas bcom ldan 'das ni /	
zla ba gsum du nas rul ba'i bshos gsol lags so //	
des smras pa /	
'phags pa kun dga' bo /	
bcom ldan 'das kyis zla ba gsum du nas rul ba'i bshos gsol ba mad dam /	
rgyal po chen po /	
mad lags so //	
de brgyal nas sa la 'gyel ba dang /	
chu mang po zhig gtor nas dbugs slar byung ba dang blon po rnams bkug ste smras pa /	
shes ldan dag /	
ngas khyed cag rnams nyin re zhing lnga brgya'i bza' ba dang /	
bca' ba bsod pa rab tu mang po sta gon gyis shig par ma bsgos sam /	
de rnams kyis smras pa /	
lha de kho na skad bka' stsal pa mchis kyi /	
che ge mo zhig la stsol cig ces ni /	
khyod kyis bka' ma stsal to //	
'on kyang da dung zhal zas sta gon kho na bgyid do //	
de nas rgyal po bram ze me sbyin /	
bcom ldan 'das gang na ba der song ste phyin	
pa dang bcom ldan 'das kyi zhabs gnyis la @256b	
mgo bos phyag 'tshal te phyogs gcig tu 'dug go	
/ phyogs gcig tu 'dug nas bcom ldan 'das kyis	
rgyal po bram ze me sbyin la chos dang ldan	
pa'i gtam gyis yang dag par ston par mdzad ces	
bya ba nas yang dag par rab tu dga' bar	
mdzad nas cang mi gsung ngo //	
zhes bya ba'i bar gong ma bzhin du'o //	
de nas rgyal po bram ze me sbyin gyis bcom	
ldan 'das kyi zhabs gnyis la gtugs nas bcom ldan	
'das la 'di skad ces gsol to //	
bcom ldan 'das /	
nongs lags so //	
bde bar gshegs pa /	
nongs lags so //	
ji ltar yang byis pa lags /	
ji ltar yang rmongs pa lags /	
ji ltar yang mi gsal ba lags /	
ji ltar mi mkhas pa lags te /	
'di ltar /	
bdag gis bcom ldan 'das nyan thos kyi dge 'dun	
dang bcas pa dgung zla ba gsum du spyan drangs	
nas mi gda' ba'i phyogs su mchis lags so ////	
'dul ba gzhi /	
bam po so brgyad pa /	
bcom ldan 'das bdag gis nongs pa de glo bar chud cing nongs par mthong lags na /	
thugs brtse ba nye bar bzung ste /	
nongs pa la nongs par gzung du gsol /	
rgyal po chen po /	
khyod kyis nyes pa la nyes par khas blangs na /	
bden te /	
ji ltar na yang byis pa yin /	
ji ltar na yang rmongs pa yin /	
ji ltar na yang mi gsal ba yin /	
ji ltar na yang mi mkhas pa yin te /	
gang yang khyod kyis de bzhin gshegs pa zla ba	
gsum du spyan drangs nas mi snang ba'i phyogs na	
'dug gam / rgyal po chen po /	
gang gi phyir khyod kyis nyes pa shes @257a *//	
shing mthong la /	
de mthong nas 'chags par byed na /	
khyod kyi dge ba'i chos rnams nyams par mi 'gyur gyi /	
'phel ba kho nar shes par bya'o //	
rgyal po chen po //	
de ci'i phyir zhe na /	
gang yang 'ga' zhig nyes pa shes shing mthong la /	
de mthong nas 'chags shing phyir sdom par byed na /	
dge ba'i chos rnams nyams par mi 'gyur gyi /	
'phel ba kho nar shes par bya'o //	
de nas bcom ldan 'das la rgyal po bram ze me sbyin gyis 'di skad ces gsol to //	
bcom ldan 'das dge slong gi dge 'dun dang thabs	
cig la bdag gis ji srid 'tsho ba'i bar du	
na bza' chos gos dang /	
bsod snyoms dang /	
gzims cha dang /	
snyun dpyad kyi rkyen sman gyi yo byad rnams sbyor zhing mchis na /	
gnang bar mdzad du gsol /	
bcom ldan 'das kyis bka' stsal pa /	
rgyal po chen po /	
de bzhin gshegs pa ni /	
tshe thung ngu'i dus su byung zhing /	
gdul ba'i don bya ba ni /	
rab tu mang la mya ngan las 'das pa'i dus la yang 'bab pas mi gnang ngo //	
gal te de lta lags na /	
bcom ldan 'das lo bdun nas zla ba bdun dang /	
dgung bdun zhig gnang bar mdzad du gsol //	
bcom ldan 'das kyis der yang ma gnang ba dang /	
bcom ldan 'das la rgyal po bram ze me sbyin gyis 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol /	
de @257b nas bcom ldan 'das kyis dgongs pa /	
ngas gal te 'di'i zas gcig kyang gsol bar ma gnang na /	
rgyal po bram ze me sbyin khrag dron du skyugs	
nas dus las 'da' bar 'gyur ba gang yin pa	
de'i gnas yod do //	
snyam du dgongs nas bcom ldan 'das cang mi gsung bas gnang ngo //	
de nas rgyal po bram ze me sbyin gyis bcom	
ldan 'das cang mi gsung bas gnang bar rig nas	
zhabs gnyis la mgo bos phyag 'tshal te /	
bcom ldan 'das kyi spyan snga nas chas te rang	
gi gnas gang na ba der song ste phyin pa	
dang / blon po rnams la smras pa /	
shes ldan dag /	
gang gis na zhal zas 'di thams cad sangs rgyas	
la sogs pa dge slong gi dge 'dun gyis longs	
spyod par 'gyur ba'i thabs bzang po ci yod /	
de rnams kyis smras pa /	
lha /	
zhal zas thams cad dogs la bkram la /	
dge slong rnams kyi zhabs kyis bcags na /	
de de ltar na /	
yongs su longs spyod par 'gyur lags so //	
des zho shas 'tsho ba rnams la bsgo ba /	
shes ldan dag /	
kha zas ji snyed yod pa 'di thams cad sa la kun tu khrom zhig /	
de rnams kyis thams cad du kun tu bkram mo //	
de nas rgyal po bram ze me sbyin gyi de	
nyid kyi mtshan mo nas gtsang zhing bsod pa'i bza'	
ba dang / bca' ba dag sta gon byas nas	
zhes bya ba nas bcom ldan 'das dge slong gi	
dge 'dun gyi gung la gdan bshams pa nyid la	
ba dang / bzhugs so // zhes bya ba'i bar gong ma bzhin du'o //	
ji tsam na /	
rgan zhugs shig mi bzod pa skyes te bdag cag zla ba gsum du nas rul pa zos na /	
@258a *// da ni; rgyal po sdig can 'di'i 'byor pa ston to //	
snyam du bsam nas /	
bza' ba dang /	
bca' ba sa la bkram pa'i steng du rdog pas bsnun pa dang /	
bram ze dang khyim bdag rnams /	
'phags pa rnams ni /	
bza' ba dang /	
bca' ba khar gzhug pa'i zas la rkang pas rdzi bar byed do //	
zhes smod par byed /	
'phyar kha gtong bar byed /	
kha zer bar byed pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis dgongs pa /	
nyes dmigs gang ci byung ba de ni /	
dge slong dag bza' ba dang /	
bca' ba khar gzhug pa'i zas la rkang pas reg par byed pa yin no //	
snyam nas /	
dge slong rnams la bka' stsal pa /	
dge slong dag /	
dge slong rgan zhugs che ge mo zhig mi bzod pa skyes nas bza' ba dang /	
bca' ba khar gzhug pa'i zas sa la bkram pa'i steng du rdog pas bsnun pas /	
bram ze dang /	
khyim bdag rnams smod par byed /	
'phyar ka gtong bar byed /	
kha zer bar byed /	
de lta bas na /	
dge slong gis bza' ba dang /	
bca' ba khar gzhug pa'i zas la rkang pas bcag par mi bya'o //	
bcags na /	
'gal tshabs can du 'gyur ro //	
de nas rgyal po bram ze me sbyin gyis sangs	
rgyas la sogs pa dge slong gi dge 'dun bde	
bar bzhugs pa rig nas gtsang zhing bsod pa'i bza'	
ba dang / bca' ba dag rang gi lag nas	
stob cing tshim par byed de zhes bya ba nas	
phyag bcabs te lhung bzed gyu bar rig nas /	
stan ches dma' @258b ba zhig blangs te chos mnyan	
pa'i phyir bcom ldan 'das kyi spyan sngar 'dug go	
/ zhes bya ba'i bar gong ma bzhin du'o //	
de nas bcom ldan 'das kyis rgyal po bram ze	
me sbyin la chos dang ldan pa'i gtam gyis yang	
dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas /	
gdan las bzhengs te gshegs so //	
de nas dge slong rab tu mang po dbyar zla ba gsum po dag 'das nas /	
chos gos byas pa dang ldan /	
chos gos zin pa dang ldan nas bcom ldan 'das gang na ba der dong ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas dge slong rab tu mang	
pos bcom ldan 'das la 'di skad ces gsol to	
// btsun pa /	
bdag cag gis yul dgra mtha' rnams su dgung zla gsum mchis lags kyi /	
btsun pa /	
spyil bu gzhig lags so //	
dge slong dag /	
khyed kyis spyil bu ma zhig ci /	
spyil bu rnams ji srid du yun ring du gnas	
par gyur pa de srid du sbyin bdag gi bsod	
nams 'phel bar 'gyur ba nyid dang /	
bsod nams bskyed par 'gyur ba nyid do //	
bzhi po 'di dag ni /	
sbyin pa po dang /	
sbyin bdag gi bsod nams kyi rgyu mthun pa @259a *//	
dang; dge ba'i rgyu mthun pa dang /	
bde ba'i gzhi yin par rig par bya ste /	
bzhi gang zhe na /	
dge slong tshul khrims dang ldan zhing dge ba'i chos la gnas pa zhig /	
gang gi gtsug lag khang na gnas shing /	
sems kyi ting 'dzin tshad med pa'i lus kyis mngon	
sum du byas nas rdzogs par byas te gnas na	
/ gzhi de las sbyin pa po dang /	
sbyin bdag gi bsod nams kyi rgyu mthun pa dang /	
dge ba'i rgyu mthun pa dang /	
bde ba'i gzhi dpag tu med par rig par bya'o //	
gtsug lag khang ji lta bar chos gos dang /	
bsod snyoms dang /	
gnas mal yang de dang 'dra ste /	
bsod nams kyi rgyu mthun pa dang /	
dge ba'i rgyu mthun pa dang /	
bde ba'i gzhi bzhi po 'di dag dang ldan pa'i sbyin pa dang /	
sbyin bdag gi bsod nams kyi tshad re zhig bsod nams sam /	
bsod nams kyi 'bras bu'am /	
bsod nams kyi 'bras bu'i rnam par smin pa 'di tsam mo //	
zhes gzung bar mi nus te /	
'on kyang bsod nams che ba'i phyir bsod nams kyi	
phung po chen po zhes bya ba'i grangs su 'gro'o	
// dper na /	
chu bo chen po lnga po 'di lta ste /	
gangg'a dang /	
ya mu na dang /	
sar yu dang /	
gnas ldan dang /	
chen po zhes bya ba de dag 'bab cing 'dres par 'gyur ba de la ni /	
chu'i tshad chu'i bum pa'am /	
chu bum pa brgya'am /	
chu bum pa stong ngam /	
chu bum pa brgya stong 'di snyed ces gzung bar mi nus te /	
'on kyang chu mang ba'i phyir chu'i tshogs chen po	
zhes bya ba'i grangs su 'gro ba de bzhin du	
/ bsod @259b nams kyi rgyu mthun pa dang /	
dge ba'i rgyu mthun pa dang /	
bde ba'i gzhi bzhi po 'di dag dang ldan pa'i sbyin pa po dang /	
sbyin bdag gi bsod nams kyi tshad bsod nams sam /	
bsod nams kyis 'bras bu 'am; bsod nams kyi 'bras bu rnam par smin pa 'di tsam mo //	
zhes gzung bar mi nus te /	
'on kyang bsod nams che ba'i phyir bsod nams kyi	
phung po chen po zhes bya ba'i grangs su 'gro'o	
// ji ltar rgya mtsho bkra shis gtsang la dag /	
ngogs bde rin chen 'byung gnas mtsho mchog der //	
mi dang ri dvags tshogs kyis bsten pa yi //	
chu bo so so nas 'bab 'du ba ltar //	
de bzhin gos dang zas skom ster ba'i mi; ;mal cha stan dang gding ba sbyin byed la //	
bsod nams rgyun ni kun nas 'du 'gyur te //	
dper na rgya mtshor chu klung 'bab pa bzhin //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa /	
bcom ldan 'das kyis 'phrin las ci zhig mdzad na /	
gang gis na phyag dang /	
zhabs dang /	
dbu la sogs pa bkum pa la sogs pa bsod	
nams kyi tshogs kyis slong mo pa'i skye bo tshim	
par mdzad de / bskal pa grangs ma mchis pa	
gsum du sems can gyi don gyi slad du bdag	
nyid 'o brgyal nas mdzad pa thams cad mdzad lags	
par mdzad de / pa / yul dgra mtha' na	
dge slong lnga brgyar gnyis kyi ma tshang pa dang	
thabs cig tu nas rul pa gsol la /	
tshe dang ldan pa sh'a ri'i bu dang /	
mo'u dgal gyi bu gnyis ni /	
bdud rtsi 'tshal lags /	
bcom ldan 'das kyis bka' stsal pa /	
dge slong @260a *//	
dag /	
de bzhin gshegs pa nyid kyis sngon gyi tshe rabs	
gzhan rnams su las byas shing bsags pa zhes bya	
ba nas / lus can dag la 'bras bur 'gyur //	
zhes bya ba'i bar gong ma bzhin du'o //	
dge slong dag /	
sngon byung ba /	
skye rgu'i tshe lo brgyad khri thub pa na /	
'jig rten du de bzhin gshegs pa dgra bcom pa	
yang dag par rdzogs pa'i sangs rgyas rig pa dang	
zhabs su ldan pa; bde bar gshegs pa 'jig rten	
mkhyen pa / skyes bu 'dul ba'i kha lo sgyur ba bla na med pa /	
lha dang mi rnams kyi ston pa sangs rgyas bcom	
ldan 'das rnam par gzigs zhes bya ba 'jig rten	
du byung ste / de 'khor dge slong brgyad khri	
dang rgyal po'i pho brang gnyen ldan zhes bya ba	
na nye bar brten cing bzhugs so //	
de'i tshe rgyal po'i pho brang gnyen ldan na tshogs	
rnams slob par byed pa'i bram ze zhig lnga brgya'i	
tshogs la bram ze'i gsang tshig 'don du 'jug ste	
/ 'jig rten thams cad kyis kyang lhag par bkur sti byas /	
rim gro byas /	
rjed par byas /	
mchod par byas te dgra bcom par bkur ro //	
gang kho na nas yang dag par rdzogs pa'i sangs rgyas rnam par gzigs /	
rgyal po'i pho brang gnyen ldan du gshegs pa de	
kho na nas bzung ste de la su yang bkur	
stir bya ba dang /	
rim gror bya ba dang /	
rjed par bya ba dang /	
mchod par bya ba mi byed pa dang /	
de yang dag par rdzogs pa'i sangs rgyas rnam par	
gzigs nyan thos kyi dge 'dun dang bcas pa la	
shin tu phrag dog skyes par gyur to //	
ji @260b tsam na /	
dge slong slob pa dang /	
mi slob pa rab tu mang po snga dro sham thabs bgos /	
lhung bzed dang chos gos thogs te rgyal po'i pho	
brang gnyen ldan du bsod snyoms la zhugs pa dang	
/ de nas tshod ma ro sna tshogs dang ldan pa dang /	
'bras chan gyis lhung bzed bkang ste slar log pa bram ze des mthong nas dris pa /	
kye dge slong dag /	
ji 'dra ba'i bsod snyoms shig rnyed blta'o //	
de dag drang po'i rang bzhin yin pas bstan pa dang /	
de phrag dog gi rang bzhin can zhig mi bzod	
pa skyes nas bram ze'i khye'u rnams la bos te	
smras pa / dge sbyong mgo reg 'di dag ni /	
tshod ma ro sna tshogs dang ldan pa dang /	
'bras chan za bar 'os pa ma yin gyi /	
nas rul pa za bar 'os pa yin no //	
de rnams kyis kyang rjes su yi rang nas mkhan po /	
de de lta lags te /	
dge sbyong mgo reg 'di dag ni /	
tshod ma ro sna tshogs dang ldan pa dang /	
'bras chan 'tshal bar 'os pa ma lags kyi /	
nas rul pa 'tshal bar 'os pa lags so //	
de na yang bram ze'i khye'u bzang po /	
dad pa can /	
dge ba'i bsam pa can gnyis shig 'dug pa de dag gis mkhan po //	
de skad ma gsungs shig /	
'di dag ni /	
bdag nyid chen po ste /	
lha'i bdud rtsi 'tshal bar 'os pa lags kyi /	
nas rul ba ni /	
'os ma lags so //	
zhes smras so //	
dge slong dag /	
ji snyam du sems /	
de'i tshe de'i dus na /	
de bzhin gshegs pa rnam par gzigs kyi tshogs rnams la smod par byed pa gang yin pa de /	
nga nyid yin no //	
bram ze'i khye'u lnga brgyar gnyis kyis @261a *//	
ma tshang ba gang yin pa de dag ni /	
dge slong lnga brgyar gnyis kyis ma tshang ba 'di dag yin no //	
bram ze'i khye'u bzang po //	
dad pa can /	
dge ba'i bsam pa can gnyis po gang yin pa de ni /	
dge slong sh'a ri'i bu dang /	
mo'u dgal gyi bu 'di gnyis yin te /	
ngas yang dag par rdzogs pa'i sangs rgyas rnam par gzigs kyi nyan thos slob pa dang /	
mi slob pa rnams la sems gdug pas ngag gi las rtsub mo phyung ba dang /	
bram ze'i khye'u lnga brgyar gnyis kyis ma tshang bas rjes su yi rang ba dang /	
gnyis kyis rjes su yi ma rang ba gang yin pa'i las de'i rnam par smin pas /	
bde bar yul dgra mthar de bzhin gshegs pa dge	
slong lnga brgyar gnyis kyis ma tshang ba dang thabs	
cig tu nas rul ba gsol to //	
sh'a ri'i bu dang /	
mo'u dgal gyi bu gnyis ni /	
lha'i bdud rtsi la longs spyod do //	
dge slong dag /	
de lta bas na /	
gcig tu nag pa rnams kyi las kyi rnam par smin pa ni /	
gcig tu nag pa yin la zhes bya ba nas /	
gcig tu dkar ba'i las rnams la brtsal bar bya ste /	
dge slong dag /	
khyed kyis de lta bu la bslab par bya'o //	
zhes bya ba'i bar gong ma bzhin du'o //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo //	
tshugs ka gang na ba der 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas /	
de nas bcom ldan 'das lho phyogs @261b lnga len nas ljongs rgyu zhing gshegs pa dang /	
tshugs kar gshegs nas tshugs ka'i chu bo gangg'a'i 'gram na bzhugs so //	
de nas dge slong zhig bcom ldan 'das gang na ba der song ste phyin nas /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas bcom ldan 'das la dge	
slong des 'di skad ces gsol to; ;bcom ldan 'das	
/ ji ltar bcom ldan 'das las bdag gis mdor	
bsdus pa'i chos thos nas gcig tu dben pa bag	
/ yod pa / rtul ba dang ldan pa /	
bdag nyid gtong bar gnas so //	
gcig tu dben pa /	
bag yod pa /	
rtul ba dang ldan pa /	
bdag nyid gtong bar gnas pa na /	
gang gi phyir rigs kyi bu rnams skra dang kha	
spu bregs nas gos ngur smrig bgos te dad pa	
yang dag pa kho nas khyim nas khyim med par	
rab tu 'byung bar bgyid pa /	
tshangs par spyod pa'i mtha' bla na med pa de	
tshe de nyid la rang gi mngon par shes pas	
mngon sum du bgyis te bsgrubs nas bdag gi skye	
ba zad do // tshangs par spyod pa la brten to //	
bya ba byas so //	
'di las srid pa gzhan mi shes so //	
zhes go bar bgyid pa'i chos de lta bu mdor	
bsdus te legs par bshad du gsol zhes de skad	
ces gsol pa dang /	
bcom ldan 'das chu bo gangg'a gang na ba de logs su gzigs pa las /	
bcom ldan 'das kyis chu bo gangg'a'i rgyun gyis shing sdong po chen po zhig khyer ba gzigs so //	
gzigs nas kyang dge @262a *//	
slong de la bka' stsal pa /	
dge slong /	
khyod kyis chu bo gangg'a'i rgyun gyis shing sdong po chen po khyer bar mthong ngam /	
btsun pa /	
mthong lags so //	
gal te 'di tshu rol gyi 'gram du ma chags pha rol gyi 'gram dang /	
dbus su ma chags /	
skam la ma byung /	
mi dang mi ma yin pas ma bzung /	
klong du ma nub /	
khong rul par ma gyur na /	
dge slong /	
shing sdong po chen po de ni /	
rim gyis rgya mtshor gzhol bar 'gyur /	
rgya mtshor 'bab par 'gyur /	
rgya mtshor bab par 'gyur ba de bzhin du gal	
te dge slong khyod kyis tshu rol la ma chags	
zhes bya ba nas khong rul par ma gyur na	
/ de ltar na /	
dge slong khyod rim gyis mya ngan las 'das pa la gzhol bar 'gyur /	
mya ngan las 'das pa la 'bab par 'gyur /	
mya ngan las 'das pa la bab par 'gyur ro //	
btsun pa /	
bdag gis ma 'tshal na /	
tshu rol gyi 'gram ni /	
ci lags /	
pha rol gyi 'gram ni /	
ci lags /	
dbus su thogs pa ni /	
ci lags /	
skam la byung ba ni /	
ci lags /	
mis bzung ba ni /	
ci lags /	
mi ma lags pas bzung ba ni /	
ci lags /	
klong du nub pa ni /	
ci lags /	
khong rul pa ni /	
ci lags /	
bcom ldan 'das /	
ji ltar bcom ldan 'das las bdag gis mdor bsdus	
pa'i chos thos nas zhes bya ba nas 'di las	
srid pa gzhan mi shes so //	
zhes bgyi ba'i chos de lta bu mdor bsdus te	
legs par bdag la bshad @262b du gsol zhes bya	
ba'i bar gong ma bzhin du'o //	
dge slong /	
tshu rol gyi 'gram zhes bya ba de ni /	
nang gi skye mched drug gi tshig bla dvags yin no //	
pha rol gyi 'gram zhes bya ba de ni /	
phyi'i skye mched drug gi tshig bla dvags yin no //	
dbus su thogs pa zhes bya ba de ni /	
dga' ba'i 'dod chags kyi tshig bla dvags yin no //	
skam las byung ba zhes bya ba de ni /	
nga'o snyam pa'i nga rgyal gyi tshig bla dvags yin no //	
mis bzung ba zhes bya ba ni /	
'di ltar /	
'di na la la rab tu byung ba dang /	
khyim pa 'dres par gnas te /	
dga' ba mtshungs pa dang /	
bde ba mtshungs pa dang /	
bde na bde ba dang /	
sdug bsngal na sdug bsngal zhing /	
'phral gyi bya ba byung zhing byung ba rnams yang	
dag par blangs te mthar 'byin par byed pa lta	
bu yin no // mi ma yin pas zin pa zhes bya ba ni /	
'di ltar /	
'di na la la tshul khrims sam /	
brtul zhugs sam /	
dka' thub bam /	
tshangs par spyod pa bsten pa 'dis /	
bdag lha'am /	
lha gang yang rung ba zhig tu gyur cig /	
ces smon lam btab nas tshangs par spyad pa spyod pa lta bu'o //	
klong du nub pa zhes bya ba ni /	
ji ltar /	
'di na la la bslab pa phul nas babs pa lta bu yin no //	
khong rul pa zhes bya ba ni /	
ji ltar /	
'di na la la tshul khrims 'chal ba /	
sdig pa'i chos can /	
khong myags shing phyir 'dzag pa /	
shing rul pa lta bur gyur pa /	
lung bod ltar spyod pa dang /	
dge sbyong ma yin par dge sbyong du khas 'che ba /	
tshangs par spyod @263a *//	
pa ma yin par tshangs par spyod par khas 'che ba yod pa lta bu yin te /	
dge slong /	
khyod kyis gal te de bzhin du tshu rol gyi	
'gram du ma thogs zhes bya ba nas mya ngan	
las 'das pa la bab par 'gyur ro //	
zhes bya ba'i bar gong ma bzhin du'o //	
de nas dge slong de dag bcom ldan 'das kyis	
gsungs pa la mngon par dga' ste rjes su yi	
rang nas bcom ldan 'das kyi zhabs gnyis la mgo	
bos phyag 'tshal te bcom ldan 'das kyi spyan snga	
nas song ngo // de nas dge slong de bcom	
ldan 'das kyis shing sdong po chen po'i dpe 'di'i	
gdams ngag gis gtams te /	
gcig pu dben pa /	
bag yod pa /	
rtul ba dang ldan pa /	
bdag nyid gtod bar gnas pa na /	
gang gi phyir rigs kyi bu rnams skra dang kha	
spu bregs nas gos ngur smrig bgos te dad pa	
yang dag par kho nas khyim nas khyim med par	
rab tu byung nas tshangs par spyod pa'i mtha' bla	
na med pa de'i tshe de nyid la rang gi	
mngon par shes pas mngon sum du byas te bsgrubs	
nas bdag gi skye ba zad do //	
tshangs par spyod pa la brten to //	
bya ba byas so //	
'di las srid pa gzhan mi shes so //	
zhes bya bar shes nas go bar byas te /	
tshe dang ldan pa de /	
dgra bcom pa sems shin tu rnam par grol bar gyur to //	
de'i tshe bcom ldan 'das dang ha cang yang mi	
ring ba zhig na gnag rdzi dga' bo zhes bya	
ba 'dug par gyur pa 'khar ba la brten nas	
gnag skyong zhing 'dug pa las /	
de'i 'khar @263b bas sbal pa zhig brdzis so //	
de gnad rnams chad la thug /	
tshigs rnams bye la thug pa dang sems bskyed pa /	
gal te bdag gi lus 'gul tam /	
skad byung na /	
gzhi des gnag rdzi dga' bo'i gtam gyi bar chad du 'gyur ro //	
snyam du rig nas /	
bcom ldan 'das la mngon par dad par byas nas shi ba dang /	
rgyal chen bzhi'i ris kyi lha rnams su skyes so //	
de nas gnag rdzi dga' bos 'khar ba phyogs gcig	
tu bzhag nas bcom ldan 'das gang na ba der	
song ste phyin nas bcom ldan 'das kyi zhabs gnyis	
la mgo bos phyag byas te phyogs gcig tu 'dug	
go / phyogs gcig tu 'dug nas bcom ldan 'das	
la gnag rdzi dga' bos 'di skad ces gsol to	
go / // btsun pa /	
bdag ni /	
tshu rol gyi 'gram du mi chags /	
pha rol gyi 'gram du mi chags /	
dbus su mi chags /	
skam la mi 'byung /	
mis mi bzung /	
mi ma lags pas mi bzung /	
klong du mi 'bying /	
khong du mi 'drul bar bgyi lags na /	
legs par gsungs pa'i chos 'dul ba la bdag rab tu 'byung ba dang /	
bsnyen par rdzogs pa dge slong gi dngos po thob pa lta na /	
bdag bcom ldan 'das kyi spyan sngar tshangs par spyod pa spyad par bgyi'o //	
dga' bo /	
khyod kyis bdag po rnams la gnag gtad dam /	
btsun pa /	
mi 'tshal lags te /	
de ci'i slad du zhe na /	
btsun pa /	
ba rnams kyang gzhon la be'u rnams kyang tshar lags te /	
so so'i gnag ra 'tshal bas /	
so so'i gnas su mchis lags pas /	
bdag legs par @264a *//	
gsungs pa'i chos 'dul ba la rab tu 'byung ba dang /	
bsnyen par rdzogs pa dge slong gi dngos po thob pa lta na /	
bdag ni /	
bcom ldan 'das kyi spyan sngar tshangs par spyod pa spyad par bgyi'o //	
dga' bo /	
ba rnams kyang gzhon la /	
be'u rnams kyang tshar te /	
rang rang gi gnag ra shes pas rang rang gi gnas su 'gro bar 'gyur mod kyi /	
'on kyang gnag rdzi zas dang /	
gos bdag gir byed pas ni /	
'di ltar /	
bdag po rnams la de bya dgos so //	
de nas gnag rdzi dga' bos bcom ldan 'das kyi	
zhabs gnyis la mgo bos phyag 'tshal te bcom ldan	
'das kyi spyan snga nas song ngo //	
de nas 'jigs so //	
'jigs so //	
zhes sgra chen po 'byin cing rgyug par brtsams pa dang /	
lam gyi bar nas gnag rdzi ngo shes lnga brgyas mthong ste /	
de rnams kyis smras pa /	
ci zhig gis 'jigs /	
des smras pa /	
skye bas 'jigs so //	
rga bas 'jigs so //	
'chi bas 'jigs so //	
de rnams kyang de'i phyi bzhin du rgyug par brtsams pa dang /	
gnag rdzi dang /	
phyug rdzi dang /	
rtsa thun dang /	
shing thun dang /	
lam gyis 'tsho ba dang /	
lam gol bar 'tsho ba'i mi gzhan dag kyang de rnams mthong nas rgyug par brtsams so //	
lam gyi mdun nas 'ongs pa rnams kyis de dag	
de ltar sgra 'byin pa mthong nas de rnams kyis	
dris pa / shes ldan dag /	
'di ci zhig /	
de rnams kyis smras pa /	
'jigs so //	
ci zhig gis 'jigs /	
skye bas 'jigs so //	
rga bas 'jigs so //	
'chi @264b bas 'jigs so //	
de rnams kyis thos nas slar log go /	
ji tsam na ri bor dang nye ba zhig tu phyin pa dang /	
de nas ri bor de na gnas pa'i skye bo'i tshogs des /	
skye bo'i tshogs chen po de mthong nas sdangs pas phan tshun du 'dong bar byed de /	
kha cig ni /	
bros so //	
kha cig ni /	
rdzas rnams sbed do //	
kha cig ni /	
go bgos nas 'dug go /	
mi dpa' bo gzhan dag cig yod pa dag gis bsu nas dris pa /	
shes ldan dag /	
'di ci zhig /	
de rnams kyis smras pa /	
'jigs so //	
ci zhig gis 'jigs /	
skye bas 'jigs so //	
rga bas 'jigs so //	
'chi bas 'jigs so //	
de nas ri bor na gnas pa'i skye bo'i tshogs de bag phebs so //	
de'i tshe tshe dang ldan pa sh'a ri'i bu 'khor de nyid du 'dus shing 'dug par gyur to //	
de nas tshe dang ldan pa sh'a ri'i bus gnag	
rdzi dga' bo song nas ring po ma lon par	
rig nas bcom ldan 'das la 'di skad ces gsol	
to // btsun pa /	
bcom ldan 'das kyis ci'i slad du gnag rdzi dga'	
bo legs par gsungs pa'i chos 'dul ba la rab	
tu 'byung bar 'tshal ba bzlog ste sdum par btang	
lags / sh'a ri'i bu /	
gnag rdzi dga' bo slar khyim pa khyim na gnas pa gang yin pa de ni /	
gnas ma yin zhing go skabs med do //	
gsog 'jog yongs su spyod pas 'dod pa rnams longs spyod par 'gyur ba de ni /	
gnas med do //	
gnag rdzi dga' bo de'u re bdag po rnams la gnag gtad de 'ong bar 'gyur zhing /	
de gang gi phyir rigs kyi bu rnams skra dang kha spu @265a *//	
bregs te gos ngur smrig bgos nas dad pa yang	
dag pa kho nas khyim nas khyim med par rab	
tu byung nas tshangs par spyod pa'i mtha' bla na	
med pa tshe de nyid la rang gi mngon par	
shes pas mngon sum du byas te rdzogs par byas	
nas skye ba zad do //	
tshangs par spyod pa la brten to //	
bya ba byas so //	
'di las srid pa gzhan mi shes so //	
zhes go par byed par 'gyur ro //	
de nas dus gzhan zhig na gnag rdzi dga' bos	
bdag po rnams la gnag gtad nas 'khor lnga brgya	
dang bcom ldan 'das gang na ba der song nas	
phyin pa dang / bcom ldan 'das la 'di skad ces gsol to /	
btsun pa /	
bdag gis bdag po rnams la gnag gtad lags te /	
btsun pa /	
bdag legs par gsungs pa'i chos 'dul ba la rab tu byung ba dang /	
bsnyen par rdzogs pa dge slong gi dngos po 'thob pa lta na /	
bdag bcom ldan 'das kyi spyan sngar tshangs par spyod pa spyad par bgyi'o //	
legs par gsungs pa'i chos 'dul ba la gnag rdzi	
dga' bo 'khor lnga brgya dang rab tu byung ba	
dang / bsnyen par rdzogs pa dge slong gi dngos po thob par gyur to //	
de ltar rab tu byung ba dang /	
tshe dang ldan pa de zhes bya ba nas sems	
shin tu rnam par grol bar gyur ces bya ba'i	
bar gong ma bzhin du'o //	
chos nyid kyis lha'i bu'am /	
lha'i bu mo skyes nas ring por ma lon par sems gsum skye bar 'gyur te /	
gang nas shi 'phos pa dang /	
gang du skyes pa dang /	
las gang @265b gis yin pa'o //	
sngon sbal pa byed byed pa'i lha'i bus bltas na /	
dud 'gro dag nas shi 'phos pa dang /	
rgyal chen bzhi'i ris kyi lha rnams su skyes pa dang /	
bcom ldan 'das la sems mngon par dad pas yin nas /	
de 'di snyam du sems te /	
bdag gis gang yang zhag lon nas bcom ldan 'das la blta ba dang /	
bsnyen bkur bya ba'i phyir 'gro ba ni /	
bdag gi cha ma yin gyi /	
ma la bdag gis zhag ma lon pa kho nar bcom ldan 'das la blta ba dang /	
bsnyen bkur bya ba'i phyir 'gro'o //	
snyam mo //	
de nas sngon sbal pa byed pa'i lha'i bus rna	
cha dri ma med pa g-yo ba thogs nas zhes	
bya ba nas gangg'a'i 'gram thams cad snang ba rgya	
chen pos gsal bar byas te bcom ldan 'das la	
me tog gis gtor nas bcom ldan 'das kyi spyan	
sngar chos mnyan pa'i phyir 'dug go /	
zhes bya ba'i bar gong ma bzhin du'o //	
de nas bcom ldan 'das kyis sngon sbal pa byed byed pa'i lha'i bu'i bsam pa dang /	
bag la nyal ba dang /	
khams dang /	
rang bzhin mkhyen nas de dang mthun pa 'phags pa'i	
bden pa bzhi so sor rtogs par 'gyur ba'i chos	
bshad pa mdzad de /	
de thos pas zhes bya ba nas thog ma med	
pa'i dus nas bsags pa'i 'jig tshogs la lta ba'i	
ri'i rtse mo nyi shu mtho ba /	
ye shes kyi rdo rjes bcom nas rgyun du zhugs pa'i 'bras bu mngon sum du bgyis te /	
btsun pa /	
bdag ni /	
'phags so //	
mngon par 'phags so //	
zhes bya ba'i bar gong ma bzhin du'o //	
bdag bcom ldan 'das @266a *//	
dang /	
chos dang dge slong gi dge 'dun la skyabs su mchi lags kyi /	
bdag dge bsnyen du gzung du gsol /	
deng slan chad ji srid 'tsho'i bar du srog dang	
yang bsdos te skyabs su mchi bar mngon par dad	
lags so // de nas sngon sbal pa byed byed	
pa'i lha'i bu tshong ba khe spogs rnyed pa lta	
lags so // bu dang / zhing pa lo tog legs pa lta bu dang /	
dpa' bo g-yul las rnam par rgyal ba lta bu dang /	
nad pa nad thams cad las thar pa lta bur	
'byor pa gang gis bcom ldan 'das kyi spyan sngar	
'ongs pa'i 'byor pa de nyid dang rang gi gnas	
su song ngo // dge slong rnams nam gyi cha stod dang /	
nam gyi cha smad la mi nyal bar sbyor ba la brtson zhing gnas pa de rnams kyis /	
bcom ldan 'das kyi spyan snga na snang ba rgya chen po mthong ngo //	
de mthong nas kyang the tshom du gyur nas bcom ldan 'das la zhus pa ci lags /	
bcom ldan 'das /	
mdang bcom ldan 'das la blta ba'i slad du mi mjed kyi bdag po tshangs pa'am /	
lha rnams kyi dbang po brgya byin nam /	
'jig rten skyong ba bzhi mchis sam /	
dge slong dag /	
nga blta ba'i phyir mi mjed kyi bdag po tshangs pa 'ongs pa yang ma yin /	
lha rnams kyi dbang po brgya byin yang ma yin /	
'jig rten skyong ba bzhi yang ma yin gyi; 'on	
kyang gnag rdzi dga' bo'i 'khar bas sbal ba brdzis	
te gnad rnams kyang chad la thug /	
tshigs rnams kyang bye la thug pa dang /	
gnag rdzi dga' bo'i gtam bar chad par 'gyur ro //	
snyam nas @266b mi g-yo zhing sgra ma phyung bar	
'dug nas de la sems mngon par dad par byas	
nas shi ba dang /	
rgyal chen bzhi'i ris kyi lha rnams su skyes pa de /	
nga la blta ba'i phyir 'ongs nas ngas de la	
chos bshad nas bden pa mthong ste rang gi gnas	
su song ba yin no //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa /	
gnag rdzi dga' bo dang /	
'khor lnga brgyas las ci zhig bgyis na /	
gnag rdzi dag gi nang du skyes shing /	
bcom ldan 'das kyi bstan pa la rab tu byung	
nas nyon mongs pa thams cad spangs te dgra bcom	
pa'i 'bras bu mngon sum du bgyis pa lags /	
sngon sbal pa byed byed pa'i lha'i bus las ci zhig bgyis na /	
des na sbal par skyes par gyur cing /	
bden pa mthong bar bgyis pa lags /	
bcom ldan 'das kyis bka' stsal pa /	
dge slong dag /	
de nyid kyis las byas shing bsags la tshogs rnyed pa zhes bya ba nas /	
lus can dag la 'bras bur 'gyur //	
zhes bya ba'i bar gong ma bzhin du'o //	
dge slong dag /	
sngon byung ba /	
bskal pa bzang po 'di nyid la skye rgu'i tshe lo nyi khri thub pa na /	
ston pa 'od srung zhes bya ba 'jig rten du byung ste zhes bya ba nas /	
de w'a ra n'a si'i grong khyer na drang srong	
smra ba ri dvags kyi nags na nye bar brten	
cing bzhugs so // zhes bya ba'i bar gong ma bzhin du'o //	
de'i gsung rab la gnag rdzi dga' bo rab tu byung ba sde snod gsum pa /	
chos smra ba /	
rig pa dang grol ba'i spobs pa can /	
'khor lnga brgya pa rtsod pa'i chos la mkhas pa zhig ste /	
de dge 'dun @267a *//	
gyi rtsod pa byung zhing byung ba rnams zhi bar byed pa dang /	
de nas dge slong khengs pa nga rgyal can gnyis	
shig lan 'ga' yang de'i drung du mi 'dong ngo	
// dus gzhan zhig na de gnyis phan tshun du	
rtsod pa byung nas don de'i phyir de gnyis de'i	
drung du dong nas rkang pa la phyag byas te	
// smras pa / bdag cag gnyis la 'di dang 'di lta bu'i rtsod pa byung na /	
zhi bar mdzad du gsol /	
des bsam ba; gal te bdag gis 'di gnyis kyi rtsod pa deng kho na zhi bar byas na /	
rag ma las pas 'di gnyis phyis 'ong bar mi 'gyur ro //	
snyam nas /	
des dge 'dun thams cad bsags nas rtsod pa de	
dge 'dun gyi nang du gleng nas chad par ni	
/ ma byas so //	
phyi de nyin yang de la ri bor du dgos pa zhig byung nas de der song ba dang /	
de nas de gnyis kyis thogs so //	
zhes dge 'dun gyi nang du rtsod pa de gleng	
nas de nas dge 'dun gyis zhi bar byas so	
// ji tsam na /	
dge slong sde snod gsum pa de /	
ri bor de nas 'ongs te lam gyis dub pa	
bsal nas lhan cig gnas pa dang nye gnas rnams	
la dris pa / re zhig rtsod pa pa dang /	
rtsod zla gnyis mi 'ong ngam /	
de rnams kyis smras pa /	
mkhan po /	
de gnyis kyi rtsod pa de /	
zhi bar bgyis lags so //	
su zhig gis zhi bar byas /	
dge 'dun gyis so //	
ji ltar byas /	
de rnams kyis rgyas par smras pa dang /	
des ngag rtsub po'i las phyung ba /	
tshe dang ldan pa dag mi shes te /	
ji ltar gnag rdzi rnams kyi ltar rtsod pa de zhi bar byas so //	
de rnams @267b kyis kyang mkhan po /	
de de bzhin te /	
ji ltar /	
gnag rdzi rnams kyi ltar rtsod pa zhi bar bgyis so //	
zhes mthun par smras so //	
dge slong dag /	
ji snyam du sems /	
de'i tshe dus kyi dge slong sde snod gsum pa gang yin pa de ni /	
gnag rdzi dga' bo 'di nyid yin no //	
de'i lhan cig gnas pa dang nye gnas lnga brgya po gang yin pa de dag ni /	
gnag rdzi lnga brgya po 'di dag nyid yin no //	
gang yang 'dis yang dag par rdzogs pa'i sangs rgyas	
'od srung gi nyan thos kyi dge 'dun la gnag	
rdzi zhes bya ba'i tshig smras shing /	
lhan cig gnas pa dang nye gnas rnams kyis kyang mthun par smras pas /	
las de'i rnam par smin pas /	
tshe rabs lnga brgyar 'khor lnga brgya dang gnag rdzi rnams su skyes par gyur to //	
gang 'dis bklags shing bton pas phung po la mkhas pa dang /	
khams la mkhas pa dang /	
skye mched la mkhas pa dang /	
rten cing 'brel bar 'byung ba la mkhas pa dang /	
gnas dang gnas ma yin pa la mkhas par byas pas /	
da ltar 'di 'khor lnga brgya dang nga'i bstan pa	
la rab tu byung nas nyon mongs pa thams cad	
spangs te dgra bcom pa nyid mngon sum du byas	
so // dge slong dag /	
sngon sbal pa byed pa'i lha'i bu yang /	
yang dag par rdzogs pa'i sangs rgyas 'od srung kho	
na'i gsung rab la dge slong spong ba pa zhig	
tu gyur te ljongs rgyu zhing song ba dang /	
ri bor zhig na gtsug lag khang zhig yod pa der son to //	
de mtshan mo'i thun dang po la skyil mo krung bcas te /	
yid la bya ba goms par bya bar brtsams pa dang /	
ji @268a *//	
tsam na 'don pa byed pa'i dge slong rnams kha ton byed pa dang /	
bsam gtan gyi tsher ma ni sgra yin pas de	
sgras sems rtse gcig nyid du ma btub nas des	
bsam pa / 'di dag kha ton zer du chug	
gung thun la 'dug par bya'o snyam nas gung thun	
la langs te 'dug pa dang /	
ji tsam na dge slong gzhan dag kha ton byed nas des bsam pa /	
thun tha ma la 'dug par bya'o snyam nas /	
de thun tha ma la langs te 'dug pa dang /	
ji tsam na gzhan dag la ton byed nas de	
'dod chags dang bral ba ma yin pas kun nas	
dkris pa drag po skyes nas des smras pa /	
'od srung gi dge sbyong 'di rnams ni sbal pa	
bzhin mtshan thog thag sgra 'byin to zhes byas so	
// dge slong dag /	
ji snyam du sems /	
dge slong spong ba pa gang yin pa de ni	
sngon sbal pa byed byed pa'i lha'i bu 'di nyid	
yin te / gang yang 'dis yang dag par rdzogs	
pa'i sangs rgyas 'od srung gi nyan thos rnams la	
sbal pa zhes tshig tu smras pas /	
las de'i rnam par smin pas tshe rabs lnga brgyar sbal par skyes par gyur te /	
da lta'i bar du yang sbal bar skyes pa yin no //	
gang yang nga la sems mngon par dad par byas pas /	
des na rgyal chen bzhi'i ris kyi lha rnams su skyes par gyur to //	
gang yang dag par rdzogs pa'i sangs rgyas 'od srung las tshangs par spyod pa spyad pas /	
des na da ltar bden pa mthong bar byas so //	
dge slong dag /	
de lta bas na /	
gcig tu gnag pa rnams kyi rnam par smin pa	
@268b ni gcig tu nag pa yin la zhes bya	
ba nas brtson par bya ste /	
dge slong dag /	
khyed kyis de lta bu la bslab par bya'o //	
zhes de skad ces bka' stsal to zhes bya ba'i bar gong ma bzhin du'o //	
de nas bcom ldan 'das chu bo gangg'a brgal ba dang /	
de na ngang pa dang /	
nya dang /	
rul sbal lnga brgyas bskor te bskor ba byas so //	
de rnams la bcom ldan 'das kyis tshig gsum gyi chos bshad pa mdzad de /	
bzhin bzang dag /	
'di ltar 'du byed thams cad ni mi rtag pa'o //	
chos thams cad ni bdag med pa'o //	
mya ngan las 'das pa ni zhi ba yin pas /	
nga la sems mngon par dad par gyis la /	
ci nas kyang dud 'gro'i skye gnas la 'dod chags dang bral bar gyis shig /	
de rnams 'di snyam du sems te /	
gang bdag cag gis bcom ldan 'das la tshig gsum	
gyi chos thos nas kha zas za bar byed pa	
ni bdag cag gi cha ma yin no snyam nas	
/ de rnams kyis kha zas bcad pa dang /	
dud 'gro'i skye gnas su song ba rnams ni me'i	
shas che bas dus las 'das te shi 'phos pa	
dang rgyal chen bzhi'i ris kyi lha rnams su skyes	
so // chos nyid kyis /	
lha'i bu'am /	
lha'i bu mo skyes nas ring po ma lon par sems gsum skye bar 'gyur te /	
gang nas shi 'phos pa dang /	
gang du skyes pa dang /	
las gang gis yin pa'o //	
de rnams kyis bltas na dud 'gro dag las shi	
'phos nas rgyal chen bzhi'i ris kyi lha rnams su	
skyes pa dang zhes bya ba nas /	
me tog man d'a ra bas thu ba bkang ste bcom ldan 'das kyi nye 'khor dang /	
chu bo gangg'a snang bas @269a *//	
gsal bar byas nas bcom ldan 'das la me tog gis gtor te /	
bcom ldan 'das la kun nas bskor te 'dug go /	
bcom ldan 'das kyis de rnams kyi bsam pa dang /	
bag la nyal ba dang /	
khams dang /	
rang bzhin mkhyen nas /	
de dang 'dra ba'i 'phags pa'i bden pa bzhi rtogs	
par 'gyur ba'i chos bshad pa mdzad pas zhes bya	
ba nas / thog ma med pa'i dus nas bsags	
pa'i 'jig tshogs la lta ba'i ri'i rtse mo nyi	
ba nas / shu mtho ba / ye shes kyi	
rdo rjes bcom nas rgyun du zhugs pa'i 'bras bu	
mngon sum du byas te /	
de rnams kyis bden pa mthong ba dang /	
des lan gsum du brjod pas ched du brjod pa /	
btsun pa /	
'di lta bu ni /	
bdag cag la phas ma bgyis te /	
mas ma lags /	
rang gi skye bo dang /	
gnyen gyi tshogs dang /	
sdug pas ma lags /	
rgyal pos ma lags /	
lha rnams kyis ma lags /	
sngon gyi 'das pas ma lags /	
dge sbyong dang /	
bram zes ma lags pa gang lags pa /	
bcom ldan 'das kyis bdag cag la mdzad de /	
sems can dmyal ba dang /	
dud 'gro dang /	
yi dvags rnams nas ni /	
rkang pa drangs /	
lha dang mi rnams su ni /	
rab tu bkod /	
'khor ba las ni /	
ring du mdzad /	
khrag dang mchi ma'i rgya mtsho ni bskams /	
rus pa'i ri bo las ni /	
bsgral /	
ngan song gi sgo rnams ni bkum /	
mtho ris dang thar pa'i sgo rnams ni /	
phye /	
thog ma ma mchis pa'i dus nas bsags pa'i 'jig	
tshogs la lta ba'i ri'i rtse mo @269b nyi shu	
mtho ba / ye shes kyi rdo rjes bcom nas	
rgyun du zhugs pa'i 'bras bu mngon sum du bgyis	
mtho ba / te / btsun pa /	
bdag cag ni /	
'phags so //	
mngon par 'phags so //	
bdag cag sangs rgyas bcom ldan 'das dang /	
chos dang /	
dge slong gi dge 'dun la skyabs su mchi lags kyi /	
bdag cag dge bsnyen du gzung du gsol /	
deng slan chad ji srid 'tsho ba'i bar du srog	
dang yang bsdos te skyabs su mchi bar mngon par	
dad lags so // de nas sngon nya dang /	
ngang pa dang /	
rus sbal byed byed pa'i lha'i bu de rnams tshong	
pa khe spogs rnyed pa lta bu dang zhes bya	
ba nas rang gi gnas su dong ngo //	
zhes bya ba'i bar gong ma bzhin du'o //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
nya dang /	
ngang pa dang /	
rus sbal 'di rnams kyis las ci zhig bgyis na /	
des na /	
ngang pa dang /	
nya dang /	
rus sbal rnams su skyes lags /	
las ci zhig bgyis na /	
des na /	
lha rnams su skyes nas bden pa mthong bar bgyis lags /	
bcom ldan 'das kyis bka' stsal pa /	
dge slong dag /	
ngang pa dang /	
nya dang /	
rus sbal 'di dag nyid kyis las rnams byas shing bsags pa /	
tshogs rnyed pa dag ni /	
zhes bya ba nas /	
lus can dag la 'bras bur 'gyur //	
zhes bya ba'i bar gong ma bzhin du'o //	
dge slong dag /	
sngon byung ba /	
bskal pa bzang po 'di nyid la skye rgu'i tshe lo nyi khri thub pa na /	
ston pa 'od srung zhes bya ba 'jig rten du byung ste zhes bya ba nas /	
de w'a ra n'a si'i grong khyer na drang @270a *//	
srong smra ba ri dvags kyi nags na nye bar brten cing bzhugs so //	
zhes bya ba'i bar gong ma bzhin du'o //	
de'i bstan pa la de rnams rab tu byung bar gyur te /	
de na dge slong de rnams kyis bslab pa'i gzhi phra mo rnams dral bas /	
las de'i rnam par smin pas nya dang /	
ngang pa dang /	
rus sbal rnams su skyes par gyur to //	
gang yang nga la sems mngon par dad par byas	
pa des na lha rnams su skyes par gyur to	
// gang yang dag par rdzogs pa'i sangs rgyas 'od	
srung las tshangs par spyod pa spyad pa des na	
// / bden pa mthong bar byas so //	
dge slong dag /	
de lta bas na /	
gcig tu nag pa'i las rnams kyi rnam par smin pa ni /	
gcig tu nag pa yin la zhes bya ba nas /	
brtsal bar bya ste /	
dge slong dag /	
khyed cag gis de lta bu la bslab par bya'o //	
zhes de skad ces bka' stsal to //	
zhes bya ba'i bar gong ma bzhin du'o //	
de nas bcom ldan 'das chu bo gangg'a brgal pa dang /	
yi dvags sngon du ma tshig pa lta bu /	
keng rus bsgreng ba lta bu /	
rang gi skras lus g-yogs pa /	
lto ri sul ltar 'dug pa /	
kha khab kyi mig tsam yod pa 'bar /	
rab tu 'bar /	
kun tu rab tu 'bar te /	
me lce gcig tu gyur pa lnga brgya tsam gyis	
yongs su bskor nas de rnams kyis thal mo sbyar	
te bcom ldan 'das la gsol pa /	
btsun pa /	
bdag cag yi dvags rnams ni /	
rnam par ltung ba'i lus can rnams lags te /	
sngon gyi las kyis nongs pas chab kyang mi rnyed lags na /	
'tshal ma mthong ba lta smos kyang @270b ci 'tshal /	
khyod ni /	
thugs rje chen po mnga' ba lags na /	
bdag cag la chab stsol cig /	
bcom ldan 'das kyis de rnams la chu bo gangg'a bstan nas /	
chu bsil skye bo kun gyis nye bar spyad bya ba //	
skal ldan shing rta klung chen 'di ni grong khyer dang //	
yul 'khor dag dang grong khyer tshim par byed cing 'bab //	
zhing rnang s'a lu ku mu da dang /	
autpal skru na //	
yi dvags rnams kyis gsol pa /	
chu bo skye bo kun gyis nye bar spyad bgyi ba //	
skal ldan shing rta 'bab 'di bdag cag rnams la bskams //	
'di ni khrag gi dri mas gang zhing lag pa na //	
dbyug pa dgra star bcas pa thogs pas 'di srung mthong //	
bcom ldan 'das kyis gangg'a'i lha la bka' stsal pa /	
khyod ni grong dang yul 'khor grong khyer tshim byed cing //	
zhing rnang s'a lu ku mu da dang autpal skru na //	
ci phyir yi dvags skom pas rab nyen tshim mi byed //	
khyod la byis pa'i skye bo sdug bsngal snying rje med //	
gangg'a'i lhas gsol pa /	
byis pa'i skye bo la bdag 'jigs pas ma lags shing //	
tshig rtsub rgyus kyang mi mthun chab gtong mi bgyid de //	
nongs bgyis sgrib pa chen pos bsgribs pa 'di dag la //	
chu bo bskams gyur 'di la bdag gis ci zhig nongs //	
de nas bcom ldan 'das kyis tshe dang ldan pa	
mo'u dgal gyi bu chen po la bka' stsal pa	
/ mo'u dgal gyi bu /	
yi dvags rnams la chu blud cig /	
btsun pa /	
bka' bzhin 'tshal zhes tshe dang ldan pa mo'u dgal	
gyi bu chen pos bcom ldan 'das kyi ltar mnyan	
nas / yi dvags rnams la @271a *//	
chu blud par brtsams pa dang /	
yi dvags de rnams kyi kha khab kyi mig tsam po dag bskyed par ma nus so //	
de nas bcom ldan 'das kyi rdzu 'phrul gyis /	
de rnams kyi kha bskyed nas tshe dang ldan pa	
mo'u dgal gyi bu chen pos chu blud pa dang	
/ de rnams skom pas nyen pas mang du 'thung pas lto rgyas par gyur to //	
de nas bcom ldan 'das la sems dang ba bskyed nas shi'o //	
zhes bya ba nas bden pa mthong nas rang gi gnas su song ngo //	
zhes bya ba'i bar gong ma bzhin du'o //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
yi dvags 'di rnams kyis las ci zhig bgyis na /	
des na yi dvags rnams su skyes lags /	
las ci zhig bgyis na /	
des na /	
lha rnams su skyes nas bden pa mthong bar bgyis lags /	
bcom ldan 'das kyis bka' stsal pa /	
dge slong dag /	
'di dag nyid kyis las rnams byas shing bsags pa tshogs rnyed pa dag ni /	
zhes bya ba nas /	
lus can dag la 'bras bu 'gyur //	
zhes bya ba'i bar gong ma bzhin du'o //	
dge slong dag /	
sngon byung ba /	
bskal pa bzang po 'di nyid la /	
skye rgu'i tshe lo nyi khri thub pa na ston	
pa 'od srung zhes bya ba 'jig rten du byung	
ste zhes bya ba nas /	
de w'a ra n'a si'i grong khyer na drang srong	
smra ba ri dvags kyi nags na nye bar brten	
cing bzhugs so // zhes bya ba'i bar gong ma bzhin du'o //	
de'i nyan thos rnams kyi dad pa las bslangs na sangs rgyas dang /	
chos dang /	
dge 'dun la bya ba byed do //	
gang gi tshe yang dag par rdzogs pa'i sangs rgyas	
bcom ldan @271b 'das 'od srung gi bstan pa rgyas	
par ma gyur pa de'i tshe dad pa 'dri ba'i	
dge slong yang nyung bar gyur to //	
gang gi tshe rgyas par gyur pa de'i tshe /	
dad pa 'dri ba'i dge slong yang mang bar gyur to //	
ji tsam na 'dun khang zhig na dge bsnyen lnga	
brgya 'ga' zhig gi phyir lhags shing 'dus par gyur	
pa dang / dad pa 'dri ba'i dge slong rab	
tu mang po dag de rnams kyi drung du dong	
nas sbyin du gzhug par 'dod pa na /	
de rnams kyis kun nas dkris pa drag pos ngag rtsub po'i las phyung ba /	
'od srung gi dge sbyong 'di rnams ni /	
yi dvags rnams su skyes pa bzhin rtag tu lag pa zed par byed do //	
zhes smras so //	
dge slong dag /	
ji snyam du sems /	
dge bsnyen lnga brgya po gang dag yin pa de dag ni /	
yi dvags lnga brgya po 'di dag nyid yin te /	
gang yang 'di rnams kyis yang dag par rdzogs pa'i	
sangs rgyas 'od srung gi nyan thos rnams la yi	
dvags kyi tshig smras pa'i las de'i rnam par smin	
pas tshe rabs lnga brgyar yi dvags rnams su skyes	
par gyur te / da lta'i bar du yang yi dvags rnams su skyes pa yin no //	
gang yang de la sems mngon par dad par byas pa des na /	
lha rnams su skyes so //	
gang yang dag par rdzogs pa'i sangs rgyas 'od srung la skyabs su 'gro ba dang /	
bslab pa'i gzhi blangs pa des na bden pa mthong bar byas so //	
dge slong dag /	
de lta bas na /	
gcig tu nag pa rnams kyi las kyi rnam par smin pa ni /	
gcig tu nag pa yin la zhes bya ba nas brtsal bar bya ste /	
dge slong dag /	
khyed cag gis de lta bu la bslab par bya'o //	
zhes de skad ces bka' stsal to //	
zhes bya ba'i bar gong ma bzhin du'o //	
de nas bcom ldan 'das chu bo @272a *//	
gangg'a las rgal ba na /	
glang po che'i sta stangs kyis g-yas phyogs nas /	
chu bo gangg'a gzigs pa dang /	
dge slong rnams kyis bcom ldan 'das la zhus pa /	
btsun pa bcom ldan 'das ci'i slad du g-yas phyogs nas chu bo gangg'a la gzigs par mdzad /	
bcom ldan 'das kyis bka' stsal pa /	
dge slong dag khyed cag chu bo gangg'a'i gling gzhi nyan par 'dod dam /	
bcom ldan 'das da de'i dus la bab lags so //	
bde bar gshegs pa da de'i dus la bab lags te /	
bcom ldan 'das kyis chu bo gangg'a gleng gzhi gang lags pa shad pa na /	
dge slong rnams nyan par 'gyur lags so ////	
'dul ba gzhi /	
bam po so dgu pa /	
dge slong dag /	
sngon byung ba rgyal po smyug sbam zhes bya ba /	
chos kyi rgyal po chos dang ldan pa zhig byung ste /	
de'i yul 'byor pa dang /	
rgyas pa dang /	
bde ba dang /	
lo legs pa dang /	
skye bo dang mi mang pos gang ba /	
shing me tog dang 'bras bu rtag pa /	
lha rnams dus dus su char 'bebs pas /	
sa gzhi lo tog dang ldan zhing 'thab pa dang /	
'thab mo dang /	
rtsod pa dang /	
'khrug long dang /	
chom rkun dang /	
mu ge dang /	
nad rnams rab tu zhi bar gyur la /	
mi rnams rtag tu chos la gzhol ba na /	
chos kyis rgyal srid byed du 'jug go /	
ji tsam na rgyal po de so ga'i dus la	
bab nas shing rnams kyi me tog kha 'bus shing	
ngang pa dang / khrung khrung dang /	
rma bya dang /	
ne tso dang /	
ri skegs @272b dang /	
khu byug dang /	
shang shang te'u rnams skad 'byin pa'i nags khrod du /	
btsun mo'i 'khor gyis yongs su bskor nas /	
skyed mos tshal gyi gnas su song ba dang /	
ji tsam na mi lus gnyer mas gang ba /	
mgo skya ba /	
lus kyi yan lag rnyis pa /	
dbang po rgud pa /	
sha skem pa /	
zho sha chung ba zhig 'khar ba la brten nas	
gom pa dal bu dal bus 'gro ba zhig mthong	
ngo // de nas rgyal pos blon po rnams la smras pa /	
shes ldan dag /	
mi /	
lus gnyer mas gang ba /	
mgo skya ba zhes bya ba nas /	
'khar ba la brten nas 'gro ba 'di ci zhig yin zhes bya ba'i bar gong ma bzhin du'o //	
de rnams kyis smras pa /	
lha /	
de ni /	
'du byed rnams dengs pas rgas 'khogs pa zhes bgyi'o //	
rgyal pos smras pa /	
shes ldan dag /	
nga la yang 'di lta bu'i chos 'byung bar 'gyur ram /	
de rnams kyis smras pa /	
lha /	
chos 'di ni /	
thun mong lags so //	
de nas rgyal po yid mi bde zhing chas pa dang /	
yang /	
mi skya bo rbab rbab po /	
lus gas shing hrul hrul po /	
lto ri sul ltar 'dug pa /	
rma rnag gis gang ba /	
yan lag dang nying lag rnams las 'dzag pa lhan pa rnams kyis dkris pa zhig /	
shugs ring po ring por 'byin cing /	
'khar ba la brten nas 'theng zhing 'gro bar chas pa mthong ngo //	
mthong nas kyang blon po rnams la smras pa /	
shes ldan dag /	
mi skya bo seng po zhes bya ba nas /	
'theng zhing 'gro bar chas pa 'di ci zhig yin zhes bya ba'i bar gong ma bzhin du'o //	
de rnams kyis smras pa /	
lha /	
'di ni /	
nad kyis thebs pa zhes bgyi'o //	
rgyal pos smras pa /	
shes ldan dag @273a *//	
nga la yang 'di lta bu'i chos 'byung bar 'gyur ram /	
blon po rnams kyis smras pa /	
lha /	
chos 'di ni /	
thun mong lags te /	
nye bar spyod pa'i las bgyis pa rnams la sngon gyi las kyi nyes pas 'byung bar 'gyur ro //	
rgyal pos bsam pa /	
rnam pa thams cad du sdig pa mi bya'o //	
snyam du bsam nas chas pa dang /	
yang des /	
ras sngon po dang /	
ser po dang /	
dmar po dang /	
dkar po rnams kyis khyogs brgyan nas /	
gdugs dang /	
rgyal mtshan dang /	
'phan dang /	
dung dang /	
rnga pa ta ha dang /	
skyes pa dang /	
bud med dang /	
khye'u dang /	
bu mo dag bun long zhing mi bzhis bteg nas 'gyogs mis ni /	
sna drangs /	
skyes bu lag na shing thogs pa dag ni /	
phyi bzhin 'brang zhing /	
kyi hud pha /	
kyi hud sdug pa /	
kyi hud spun /	
kyi hud jo bo zhes kun tu dud mo'i sgra 'don pa mthong ngo //	
mthong nas kyang blon po rnams la smras pa /	
shes ldan dag /	
ras sngon po dang /	
ser po dang /	
dmar po dang /	
dkar po rnams kyis khyogs brgyan cing zhes bya ba nas /	
dud mo'i sgra 'don pa 'di ci zhig yin zhes bya ba'i bar gong ma bzhin du'o //	
blon po rnams kyis smras pa /	
lha /	
'di ni /	
gum pa zhes bgyi'o //	
rgyal pos smras pa /	
shes ldan dag /	
nga la yang 'di lta bu'i chos 'byung bar 'gyur ram /	
de rnams kyis smras pa /	
lha /	
chos 'di ni thun mong lags so //	
de nas rgyal pos /	
rgas pa dang /	
nad pa dang /	
shi ba yang dag par mthong nas yid byung ste /	
bdag gis kyang 'di lta bu'i longs spyod rnams spang dgos so //	
snyam nas /	
slar log ste mya ngan gyi khang par zhugs nas 'dug @273b go /	
de'i yul na bram ze dus dpog ces bya ba /	
phyug pa /	
nor mang ba /	
longs spyod che ba zhig yod de /	
de ji ltar rgyal pos rgas pa dang /	
nad pa dang /	
shi ba mthong ste /	
yid byung nas mya ngan gyi khang par zhugs nas 'dug pa thos so //	
thos nas kyang bram ze brgya stong du mas yongs su bskor cing /	
shing rta rta rgod ma dang ldan pa thams cad nas dkar ba'i nang du zhugs te /	
gser gyi 'khar ba dang /	
ril ba spyi blugs thogs nas /	
rgyal po smyug sbam gang na ba der song ste phyin pa dang /	
rgyal po la blon po rnams kyis smras pa /	
lha /	
bram ze dus dpog chab sgo na mchis so //	
de nas rgyal po phyir byung nas /	
dkor khang du 'dug pa dang /	
bram ze dus dpog gis /	
rgyal ba dang tshe spel ba dag byas te 'dug nas smras pa /	
lha /	
ci'i slad du thugs ngan gyi khang par zhugs te bzhugs /	
rgyal pos /	
ji ltar gyur pa thams cad bram ze dus dpog la rgyas par smras pa dang /	
des smras pa /	
lha /	
'jig rten ni /	
rang gi las kyi 'bras bu la spyod pa lags pas /	
'di la thugs ngan bgyir ma mchis so //	
sems can legs pa'i las bgyid pa rnams kyang mchis nyes pa'i las bgyid pa rnams kyang mchis /	
gnyi ga'i las bgyid pa yang mchis te /	
'khor lo sgyur ba rnams ni /	
rtag tu las legs pa bgyid de /	
gum na yang lha rnams su skye bar 'gyur ro //	
lha yang 'khor los bsgyur ba lags te /	
mi'i bde ba khyad par du 'phags pa bstar nas /	
lha'i bde ba yang nyams su bstar bar 'gyur mod kyi /	
lha /	
'on kyang mtho ris kyi them skas su gyur pa mchod sbyin @274a *//	
la brtson par mdzod cig /	
de nas rgyal pos blon po rnams la bsgo ba /	
shes ldan dag /	
yul thams cad du dril sgrog bcug ste /	
rgyal po gtan pa med pa'i mchod sbyin byed kyi /	
khyed shog la longs spyod cig ces sgos shig /	
de nas rgyal pos sbyin pa'i khang pa rtsig tu bcug nas /	
zas 'dod pa rnams la zas /	
btung ba 'dod pa rnams la btung ba byin no //	
der 'bras khu dbo ba'i dong dag byas nas /	
der dran po dag blugs pa dang /	
bsil bar gyur pas ma dros pa ma dros pa zhes bya bar grags so //	
de'i 'bras khu dang /	
'bras bkrus pa'i khu ba lo bcu gnyis tshang bar	
bkang bas lud par gyur pa'i kha de nas 'bab	
chur bab pas / 'bras khu'i chu 'bras khu'i chu zhes bya bar grags so //	
sdom la /	
gzhon nu bskyed dang glang chen sgra /	
dpung rgyal ldan dang nor bu can /	
s'a la stobs dang s'a la'i stobs //	
gser bre dang ni gnas bcas dang //	
thug pa dang ni mnyan yod dang //	
ma dros grong khyer bin du dang //	
yangs pa can ni tha ma yin //	
de nas bcom ldan 'das yul gzhon nu bskyed par gshegs nas /	
gzhon nu bskyed par tshe dang ldan pa kun dga' bo la bka' stsal pa /	
kun dga' bo //	
phyogs 'dir rgyal po gso sbyong 'phags zhes bya ba btsas nas 'di nyid du chen por gyur to //	
des na grong khyer yang gzhon nu bskyed pa zhes bya bar grags so //	
krung krung sgra can du gshegs nas /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
krung krung sgra 'dir rgyal po @274b gso sbyong 'phags	
kyi glang po che dam pas krung krung zhes bya	
ba'i skad phyung bas /	
krung krung can zhes bya bar grags so //	
dpung rgyan ldan du gshegs nas /	
dpung rgyan ldan gyi phyogs shig tu 'dzum pa mdzad do zhes bya ba nas /	
sangs rgyas bzhi'i gdan zhes bya ba rgyas par gong ma bzhin du'o //	
nor bu can du gshegs nas /	
nor bu can du tshe dang ldan pa kun dga' bo la bka' stsal pa /	
kun dga' bo /	
nor bu can 'dir byang chub sems dpas nor bu	
mang po'i mchod sbyin byas pas nor bu can zhes	
bya bar grags so //	
s'a la'i stobs su gshegs nas /	
s'a la'i stobs kyi phyogs shin tu 'dzum pa mdzad	
nas zhes bya ba nas sangs rgyas bzhi'i gdan zhes	
bya ba rgyas par gong ma bzhin du'o //	
gser gyi brer gshegs nas /	
kun dga' bo /	
gser gyi bre 'dir byang chub sems dpas gser mang po mchod sbyin byas pas /	
da dung yang bram ze rnams gser bres 'jal zhing 'gyed pas /	
gser gyi bre gser gyi bre zhes bya bar grags so //	
gnas bcas su gshegs nas /	
gnas bcas su tshe dang ldan pa kun dga' bo la bka' stsal pa /	
kun dga' bo /	
gnas bcas 'dir rgyal po gso sbyong 'phags zhes bya ba 'byor pa dang /	
rgyas pa dang /	
bde ba dang /	
lo legs pa dang /	
skye bo dang mi mang pos gang ba na rgyal srid byed du 'jug go //	
de dus gzhan zhig ni spyi bor sha rmen 'jam zhing shin tu 'jam pa zhig skyes te /	
dper na shing bal gyi 'dab ma'am /	
ras bal gyi 'dab ma bzhin du cung zad kyang gnod pa skyed par mi byed do //	
de yongs su smin @275a *//	
nas brtol ba las gzhon nu zhig byung nas gzugs bzang ba mdzes pa /	
blta na sdug pa /	
lpags pa'i mdog gser 'dra ba zhes bya ba nas /	
yan lag thams cad dang ldan pa zhes bya ba'i bar gong ma bzhin du'o //	
spyi bo skyes spyi bo skyes zhes bya bar grags so //	
rgyal po gso sbyong 'phags kyis gzhon nu byung ma thag tu /	
btsun mo'i 'khor drug khri'i nang du bkri ba dang /	
mthong ma thag tu btsun mo de thams cad kyi	
nu ma las 'o ma zags nas so so nas	
smras pa / nga las nu nga las nu zhes smras pas /	
nga las nu nga las nu zhes bya bar grags so //	
de la kha cig gis ni /	
spyi bo skyes /	
kha cig gis ni /	
nga las nu zhes bya bar shes so //	
gzhon nu nga las nu yul zhig tu song ba dang /	
rgyal po gso sbyong 'phags na bar gyur nas /	
de rtsa ba dang /	
sdong bu dang /	
lo ma dang /	
me tog dang /	
'bras bu'i sman gyis bkur sti byas kyang de slar thu bar gyur nas /	
des blon po rnams la bsgo ba /	
shes ldan dag myur du gzhon nu la rgyal srid kyi dbang bskur bas /	
dbang skur cig /	
lha bka' bzhin 'tshal zhes nas blon po rnams kyis	
pho nyas btang nas rgyal po gso sbyong 'phags snyung	
bar gyur nas / des bka' stsal pa /	
gzhon nu spyan drongs la rgyal srid kyi dbang bskur	
ba nyams su myong bar gyis shig ces byung gi	
/ de bas na /	
gzhon nu myur du gshegs pa'i rigs so zhes spring ngo //	
de chas pa na /	
rgyal po gso sbyong 'phags shi'o //	
de nas yang blon po rnams kyis /	
@275b yang de la pho nya btang ste /	
gzhon nu khyod kyi yab nongs kyi /	
gshegs te rgyal srid bzhes su gsol zhes spring ba dang /	
gzhon nu nga las nus bsam pa /	
bdag gi yab ni nongs na /	
bdag der ci ste 'gro snyam du bsam nas /	
de nyid na 'dug pa dang /	
yang blon po rnams 'dus /	
blon po'i gtso bo pho nyar btang nas /	
de song ste smras pa /	
gzhon nu gshegs pa la rgyal srid bzhes su gsol //	
des smras pa /	
gal te bdag gis chos bzhin gyis rgyal srid 'thob na /	
'di nyid du rgyal srid kyi dbang bskur ba 'ong bar 'gyur ro //	
blon po rnams kyis spring ba /	
lha /	
rgyal srid kyi dbang bskur ba la ni /	
mang du 'tshal te /	
rin po che'i gcal dang /	
seng ge'i khri dang /	
gdugs dang /	
cod pan dang /	
dbu rgyan gyis pho brang gi nang du rgyal srid du dbang bskur 'tshal lo //	
de bas na /	
gzhon nu 'di nyid du gshegs pa'i rigs so //	
des smras pa /	
gal te bdag gis chos bzhin gyis rgyal srid 'thob par 'gyur na /	
thams cad 'di nyid du 'ong grang /	
gzhon nu nga las nu'i mdun nas 'gro ba gnod sbyin lha gnas zhes bya ba des /	
rin po che'i gcal dang /	
seng ge'i khri de nyid du blangs so //	
pho brang na gnas pa rnams kyis kyang gdugs dang /	
cod pan dang /	
dbu rgyan khyer te rang lhags te /	
pho brang na gnas pa rang lhags shing rang lhags pas /	
gnas bcas gnas bcas zhes bya bar grags so //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo mnyan yod gang na ba der 'dong ngo //	
btsun pa /	
bka' @276a *//	
bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas /	
de nas bcom ldan 'das mnyan yod nas rgyu zhing gshegs pa dang /	
ji tsam nas phyogs shig na /	
bram ze zhig zan ma zos par zhing rmed pa na /	
de'i ched du bu mo zhig thug pa khyer te 'ongs so //	
bcom ldan 'das kyang phyogs de nyid du gshegs so //	
de nas bram ze des /	
sangs rgyas bcom ldan 'das sku skyes bu chen po'i	
mtshan sum cu rtsa gnyis kyis legs par brgyan pa	
/ dpe byad bzang po brgyad cus mdzes par byas pa /	
'od 'dom gang gis brgyan pa /	
'od zer nyi ma stong bas lhag pa /	
rin po che'i ri bo 'gro ba ltar kun nas bzang ba mthong ngo //	
mthong ma thag tu yang de bcom ldan 'das la dad pa skyes te /	
ji ltar dge ba'i rtsa ba bsags pa'i sems can	
la thog mar sangs rgyas mthong ba de ltar ni	
/ lo bcu gnyis su zhi gnas goms par byas	
pa la sems las su rung ba skye ba dang	
/ / bu med pa bu rnyed pa dang /	
dbul pos nor gyi gter mthong ba dang /	
rgyal srid la dga' ba rgyal srid kyi dbang bskur ba ni /	
de lta ma yin no //	
des thug pa de khyer te myur bar bcom ldan	
'das gang na ba der song ste phyin pa dang	
/ bcom ldan 'das la 'di skad ces gsol to //	
kye go'u ta ma /	
'di ni /	
thug pa lags te /	
gal te shes ldan go'u ta ma bdag la thugs brtson //	
'jam gsol cig /	
de nas bcom ldan 'das kyis bram ze de la khron pa rnying pa zhig bstan nas /	
bram ze khyod kyis gal te yongs su btang na /	
khron pa rnying pa 'dir @276b lugs shig /	
des khron pa rnying pa der blugs so //	
des khron pa der blugs pa dang /	
'di ltar /	
yang sangs rgyas rnams kyi sangs rgyas kyi mthu dang /	
lha rnams kyi lha'i mthus khron la rnying pa de	
thug pas gang nas rlangs pa 'thul zhing 'dug par	
gyur to // de nas bcom ldan 'das kyis bram ze de bos nas /	
bram ze thug pa brims shig /	
des brim par brtsams pa na /	
bcom ldan 'das kyis /	
ji ltar dge 'dun thams cad kyis 'thungs kyang /	
khron pa rnying pa de bzhin du thug pas gang	
na rlangs pa 'thul zhing 'dug par 'gyur pa de	
ltar byin gyis brlabs so //	
de nas bram ze de lhag par yang mngon par dad par gyur te /	
bcom ldan 'das kyi zhabs la phyag byas te /	
chos mnyan pa'i phyir spyan snga na 'dug pa dang /	
bcom ldan 'das kyis de'i bsam pa dang /	
bag la nyal dang /	
khams dang rang bzhin mkhyen nas /	
de dang 'dra bar 'phags pa'i bden pa bzhi so	
sor rtogs par 'gyur ba'i chos bshad par mdzad pas	
zhes bya ba nas thog ma med pa'i dus na	
bsags pa'i 'jig tshogs la lta ba'i ri'i rtse mo	
nyi shu mtho ba ye shes kyi rdo rjes bcom	
nas / rgyun du zhugs pa'i 'bras bu mngon sum du bgyis te /	
btsun pa /	
bdag ni /	
'phags so zhes bya ba'i bar gong ma bzhin du'o //	
bdag ni /	
bcom ldan 'das dang /	
chos dang dge slong gi dge 'dun la skyabs su mchi lags kyi /	
bdag dge bsnyen du gzung du gsol //	
deng slan chad ji srid 'tsho'i bar du srog dang	
yang bsngos te skyabs su mchi bar mngon par dad	
lags so // @277a *//	
de nas bram ze de tshong pa khe sbogs rnyed pa lta bu dang /	
zhing pa lo tog legs pa lta bu dang /	
dpa' bo g-yul ngor rgyal ba lta bu dang /	
nad pa nad thams cad las thar par lta bur	
gyur nas bcom ldan 'das kyis gsungs pa la mngon	
par dga' ste / rjes su yi rang nas bcom	
ldan 'das kyi zhabs gnyis la mgo bos phyag byas	
par dga' ste / te / bcom ldan 'das kyi spyan snga nas song ngo //	
ji tsam na zhing drung du phyin pa dang /	
zhing de la gser gyi nas sha stag skyes par mthong ngo //	
mthong nas kyang ya mtshan skyes nas mig bgrad de tshigs su bcad pas smras pa /	
kye ma yon tan rang bzhin zhing //	
nyes kun rnam par spangs pa la //	
bdag gis de ring sa bon btab //	
de ring nyid du 'bras bu thob //	
de nas bram ze de /	
rings pa rings par rgyal po'i drung du song nas son pa dang /	
rgyal ba dang /	
tshe spel ba dag byas nas /	
rgyal po la smras pa /	
lha bdag gis srang nas stsal pa de nas gser sha stag tu gyur gyi /	
de la spyan pa zhig bsko bar gsol /	
rgyal pos spyan pa bskos te btang ba dang /	
bram zes phung por byas te bgos pa las /	
rgyal po'i skal ba nas tha mal par gyur pas /	
spyan gyis rgyal po la rig par byas pa dang /	
rgyal pos bsgo ba /	
yang bgos shig /	
yang bgos pa dang /	
de bzhin du rgyal po'i skal ba ni /	
nas tha mal par gyur nas /	
de ltar lan bdun gyi bar du bgos na /	
de kho na bzhin du nas su gyur pa dang /	
rgyal @277b bo ngo mtshar skyes nas /	
de bdag nyid song ste bltas na /	
de bzhin du gyur nas /	
des bram ze de la smras pa /	
bram ze /	
'di ni /	
khyod kyi bsod nams las skyes pa yin gyi /	
rgyal po'i skal ba thong la /	
khyod kyis ci dpags pa de kho bo la byin cig /	
de nas bram ze de shin tu mgu bas ci	
byin pa de dag gser gyi nas sha stag tu	
gyur te // de nas bcom ldan 'das gshegs pa dang /	
ji tsam na phyogs gzhan zhig na /	
zhing pa skya bo rbab rbab bo //	
rkang pa dang lag pa ser ga byung ba /	
sha na'i ras kyi smad g-yogs gyon pa lnga brgya zhing rmed do //	
rmon pa de dag kyang lcag gzer bu can gyis bzhus pas /	
lus smas shing rma byung bas rnag 'dzag la /	
sdam pa 'don bzhin zhing rmed do //	
zhing pa de rnams kyis /	
sangs rgyas bcom ldan 'das sku skyes bu chen po'i	
mtshan sum cu rtsa gnyis kyis kun nas brgyan pa	
/ dpe byas bzang po brgyad cus mdzes par byas pa /	
'od 'dom gang gis brgyan pa /	
'od zer nyi ma stong bas lhag pa /	
rin po che'i ri bi 'gro ba ltar kun nas bzang ba mthong ngo zhes bya ba nas /	
dge ba'i rtsa ba bsags pa'i sems can rnams la	
thog mar sangs rgyas mthong ba ni zhes bya ba'i	
bar gong ma bzhin du'o //	
de nas bcom ldan 'das gang na ba der dong ba dang /	
bcom ldan 'das kyis /	
rgyang ring po kho na nas zhing pa rnams 'ong ba gzigs so //	
gzigs nas kyang gdul ba'i don du lam las bzur nas /	
dge slong gi dge 'dun gyi gung la gdan bshams pa nyid la bzhugs so //	
de nas zhing pa de rnams kyis bcom ldan 'das kyi @278a *//	
zhabs gnyis la mgo bos phyag byas te /	
phyogs gcig tu 'dug go //	
de nas bcom ldan 'das kyis zhing pa de rnams kyis bsam pa dang /	
bag la nyal dang /	
khams dang rang bzhin mkhyen nas de dang mthun pa'i	
'phags pa'i bden pa bzhi so sor rtogs par 'gyur	
ba'i chos bshad pa mdzad do zhes bya ba nas	
thog ma med pa'i dus nas bsags pa'i 'jig tshogs	
la lta ba'i ri'i rtse mo nyi shu mtho ba	
ye shes kyi rdo rjes bcom ldan nas /	
rgyun du zhugs pa'i 'bras bu mngon sum du byas te /	
de rnams kyis bden pa mthong nas zhes bya ba'i bar gong ma bzhin du'o //	
bcom ldan 'das ga la ba de logs su thal mo sbyar ba btud nas /	
bcom ldan 'das la 'di skad ces gsol to //	
btsun pa /	
legs par gsungs pa'i chos 'dul ba la bdag cag	
rab tu 'byung ba dang bsnyen par rdzogs pa dge	
slong gi dngos po 'thob pa lta na /	
bdag cag /	
bcom ldan 'das kyis spyan sngar tshangs par spyod pa spyad par bgyi'o //	
bcom ldan 'das kyis de rnams dge slong tshur shog	
ces bya bas rab tu phyung ngo zhes bya ba	
nas / sangs rgyas dgongs pas lus gzugs pa bkab par gyur /	
ces bya ba'i bar gong ma bzhin du'o //	
bcom ldan 'das kyis de rnams la gdams ngag byin nas /	
de rnams kyis 'bad pa dang /	
rtsal ba drag po zhes bya ba nas mngon du smra bar bya bar gyur to //	
zhes bya ba'i bar gong ma bzhin du'o //	
glang de dag kyang gnya' shing dang /	
ru thag bcad nas /	
bcom ldan 'das gang na ba der dong ste lhags nas /	
bcom @278b ldan 'das la kun nas bskor nas 'dug pa dang /	
bcom ldan 'das kyis /	
de rnams la tshig gsum gyi chos bshad pa zhes bya ba'i bar gong ma bzhin du ste /	
dper na /	
chu bo gangg'a brgal te gshegs pa na /	
ngang pa dang /	
nya dang /	
rus sbal rnams kyis bden pa mthong nas rang gi gnas su song ba bzhin no //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
sngon zhing pa bgyid bgyid pa'i dge slong 'di dag gis las ci zhig bgyis na /	
las des zhing par gyur /	
bcom ldan 'das kyis bstan pa la rab tu byung ste /	
nyon mongs pa thams cad spangs nas dgra bcom pa mngon sum du bgyis lags /	
sngon glang bgyid bgyid pa'i lha'i bu 'di dag gis kyang las ci zhig bgyis na /	
des na glang rnams su skyes shing bden pa mthong bar bgyis lags /	
bcom ldan 'das kyis bka' stsal pa /	
dge slong dag /	
'di dag nyid kyis las rnams byas shing bsags pa tshogs rnyed pa zhes bya ba nas /	
lus can dag la 'bras bur 'gyur //	
zhes bya ba'i bar gong ma bzhin du'o //	
dge slong dag /	
sngon byung ba /	
bskal pa bzang po 'di nyid la skye rgu'i tshe lo nyi khri thub pa na /	
ston pa 'od srung zhes bya ba 'jig rten du byung ste zhes bya ba nas /	
de w'a ra n'a si'i grong khyer na drang srong	
smra ba ri dvags kyi nags na nye bar brten	
cing bzhugs so // zhes bya ba'i bar gong ma bzhin du'o //	
de'i bstan pa la zhing pa lnga brgya po 'di rnams rab tu byung bar gyur te /	
de na 'di dag gis ma bklags /	
ma bton /	
yid la bya ba goms par ma byas so //	
'on kyang dad pas @279a *//	
byin pa zos shing zos nas 'du 'dzi la chags te /	
le los dus 'das par byas so //	
dge slong dag /	
ji snyam du sems /	
dge slong lnga brgya po gang yin pa de ni /	
zhing pa lnga brgya po 'di dag nyid yin no //	
gtsug lag khang gi bdag po gang yin pa de ni /	
zhing pa 'di dag gang gi yin pa'i khyim bdag 'di nyid yin te /	
gang yang 'di dag gi gtsug lag khang gi bdag pos dad pas byin pa zos nas /	
ma bklags /	
ma bton yid la bya ba goms par ma byas la /	
'du 'dzi la chags te /	
le los 'das par byas pa'i las des na /	
tshe rabs lnga brgyar gtsug lag khang gi bdag po de'i zhing pa rnams su gyur te /	
da lta'i bar du yang zhing par skyes pa yin no //	
'di dag gis /	
yang dag par rdzogs pa'i sangs rgyas 'od srung gi	
bstan pa la rab tu byung nas tshangs par spyod	
pa spyad pa des na /	
da ltar nga'i bstan pa la rab tu byung nas nyon mongs pa thams cad spangs te /	
dgra bcom pa nyid mngon sum du byas so //	
sngon glang byed byed pa'i lha'i bu 'di rnams kyang	
yang dag rdzogs pa'i sangs rgyas 'od srung gi bstan	
pa la rab tu byung bar gyur to //	
'di dag gis de na bslab pa'i gzhi phra mo rnams dral bas /	
las des na glang rnams sku skyes so //	
gang yang nga la sems mngon par dad par byas pa des na /	
lha rnams su skyes so //	
gang yang dag par rdzogs pa'i sangs rgyas 'od srung	
la tshangs par spyod pa spyad cing bsrung bas da	
ltar lha'i @279b bur gyur nas bden pa mthong bar	
byas so // dge slong dag /	
de lta bas na /	
las gcig tu gnag pa rnams kyi las kyi rnam par smin pa ni /	
gcig tu gnag pa yin la zhes bya ba nas brtsal bar bya ste /	
dge slong dag /	
khyed cag gis de lta bu la bslab par bya'o	
zhes de skad ces bka' stsal ces bya ba'i bar	
gong ma bzhin du'o //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
chu mang gang na ba der 'dong ngo //	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyis ltar mnyan nas /	
de nas bcom ldan 'das chu mang du gshegs pa dang /	
phyogs gzhan zhig na /	
bram ze zhig zhing rmed do //	
de nas bram ze des /	
sangs rgyas bcom ldan 'das sku skyes bu chen po'i	
mtshan sum cu rtsa gnyis kyis kun nas brgyan pa	
/ dpe byad bzang po brgyad cus brgyan pa zhes	
bya ba nas kun nas bzang pa mthong ngo zhes	
bya ba'i bar gong ma bzhin du'o //	
des bsam pa /	
gal te shes ldan go'u ta ma'i drung du phyag 'tshal du song na ni /	
bdag gi las 'chor /	
'on te phyag 'tshal du ma song na ni /	
bsod nams yongs su nyams par 'gyur na /	
de la gang gis na /	
las kyang mi 'chor la /	
bsod nams kyang yongs su nyams par mi 'gyur ba'i thabs bzang po ci yod snyam pa las /	
de blo skyes pa /	
'di nyid na 'dug bzhin du phyag byas nas /	
de lta na las kyang mi 'chor la /	
bsod nams kyang yongs su nyams par mi 'gyur ro snyam nas /	
des ji ltar lcag gzer bu can nyid thogs @280a *//	
shing gnas de nyid na 'dug bzhin du /	
sangs rgyas bcom ldan 'das la phyag 'tshal lo zhes phyag byas so //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
bram ze 'dis nyes te /	
pha bi la sa phyogs 'di na /	
yang dag par rdzogs pa'i sangs rgyas 'od srung gi ring bsrel gyi tshogs ma zhig par bzhugs so /	
snyam pa de lta bu'i so so rang gi rig pa'i ye shes shig yod par 'gyur na /	
nga'i spyan sngar 'ongs te phyag byas pa zhig /	
de lta na pha bis yang dag par rdzogs pa'i	
sangs rgyas gnyis la phyag byas par 'gyur ba zhig	
/ de ci'i phyir zhe na /	
kun dga' bo /	
phyogs 'di na yang dag par rdzogs pa'i sangs rgyas	
'od srung gi ring bsrel gyi tshogs ma zhig pa	
bzhugs pa'i phyir ro //	
de nas tshe dang ldan pa kun dga' bos myur	
ba myur bar bla gos bzhi bltab tu byas te	
bting nas / bcom ldan 'das la 'di skad ces gsol to //	
bcom ldan 'das /	
gdan bshams pa nyid la bzhugs su gsol /	
de nas sa phyogs 'dir yang dag par rdzogs pa'i	
sangs rgyas gnyis kyis longs spyad par 'gyur lags te	
/ gang yang dag par rdzogs pa'i sangs rgyas 'od srung dang /	
gang yang da ltar bcom ldan 'das kyis so //	
bcom ldan 'das kyis gdan bshams pa nyid la bzhugs so //	
bzhugs nas dge slong rnams la bka' stsal pa /	
dge slong dag /	
khyed yang dag par @280b rdzogs pa'i sangs rgyas 'od	
srung gi ring bsrel gyi tshogs ma zhig pa rnams	
blta bar 'dod dam /	
bcom ldan 'das /	
da de'i dus la bab lags so //	
bde bar gshegs pa /	
da de'i dus la bab lags te /	
bcom ldan 'das kyis /	
yang dag par rdzogs pa'i sangs rgyas 'od srung gi	
ring bsrel gyi tshogs ma zhig pa gang dge slong	
rnams la bstan pa mthong lags na /	
dge slong rnams sems mngon par dad par 'gyur lags so //	
bcom ldan 'das kyis 'jig rten pa'i thugs bskyed pa mdzad de /	
chos nyid kyis /	
gang gi tshe sangs rgyas bcom ldan 'das rnams kyis	
'jig rten pa'i thugs bskyed pa de'i tshe srog chags	
grog sbur rnams kyis kyang bcom ldan 'das kyi dgongs	
pa sems kyis shes par 'gyur bas /	
klu rnams kyis bsam pa /	
bcom ldan 'das kyis ci zhig gi phyir 'jig rten pa'i thugs bskyed pa mdzad snyam nas /	
bcom ldan 'das yang dag par rdzogs pa'i sangs rgyas	
'od srung gi ring bsrel gyi tshogs ma zhig pa	
gzigs par bzhed par mthong nas /	
de nas de rnams kyis yang dag par rdzogs pa'i	
sangs rgyas 'od srung gi rang bsrel gyi tshogs ma	
zhig par phyung ba dang /	
de nas bcom ldan 'das kyis dge slong rnams la bka' stsal pa /	
dge slong dag /	
rtags zungs shig /	
nub par 'gyur ro //	
zhes pa dang nub bo //	
rgyal po gsal rgyal gyis /	
bcom ldan 'das kyis yang dag par rdzogs pa'i sangs	
rgyas 'od srung gi ring bsrel gyi tshogs ma zhig	
pa / nyan thos rnams la bstan to zhes thos so //	
@281a *// thos nas kyang ngo mtshar skyes nas /	
btsun mo dang /	
gzhon nu dang /	
blon po dang /	
khrom gyi ru ba dang /	
grong mi dang /	
yul mi rnams dang lhan cig chas so //	
de bzhin du lus 'phags po dang /	
khyim bdag mgon med zas sbyin dang /	
drang srong sbyin dang /	
so phag mkhan rnying pa dag dang /	
ri dvags 'dzin gyi ma sa ga dang /	
srog chags brgya stong phrag du ma ngo mtshar skyes te chas so //	
kha cig /	
sngon gyi dge ba'i rtsa bas yang dag par bskul ba dang /	
ji tsam na de mi snang bar gyur to //	
de rnams kyis yang dag par rdzogs pa'i sangs rgyas	
bcom ldan 'das 'od srung de'i ring bsrel gyi tshogs	
ma zhig pa nub par gyur to //	
zhes thos so //	
thos nas kyang yang de rnams kyis bdag cag 'dir lhags pa dag ni don med par gyur to //	
zhes sdug bsngal ba dang /	
yid mi bde ba skyes so //	
dge bsnyen zhig gis sa phyogs der bskor ba byas nas /	
sems la sems kyis 'di snyam du mngon par 'dus byas te /	
bdag gis 'di la gom pa por bas bsod nams ji snyed cig tu 'gyur snyam pa dang /	
de nas bcom ldan 'das kyis skye bo'i tshogs chen	
po de'i 'gyod pa skyes pa bsal ba'i phyir dang	
/ dge bsnyen de'i bsam pa yang thugs su chud nas tshigs su bcad de gsungs pa /	
mkhas pa gang zhig rab tu sems dang bas //	
sangs rgyas mchod rten dag la gom 'dor na //	
dzambu chu bo'i gser gyi srang tshad ni //	
stong phrag brgya yang de dang mnyam pa min //	
dge bsnyen @281b gzhan zhig gis yang sa phyogs der 'jim pa'i gong bu gcig bzhag nas /	
sems kyis 'di snyam du mngon par 'dus byas te /	
re zhig /	
gom pa bor ba'i bsod nams kyang de snyed du bcom ldan 'das kyis gsungs na /	
'di la 'jim pa'i gong bu bzhag pa'i bsod nams ji snyed cig tu 'gyur snyam pa dang /	
de nas bcom ldan 'das kyis dge bsnyen de'i bsam	
pa thugs su chud nas tshigs su bcad de gsungs	
pa / gang zhig rab dang sems kyis sangs rgyas kyi //	
mchod rten la ni 'jim gong 'jog byed na //	
dzambu chu bo'i gser gyi gong bu ni //	
stong phrag brgya yang de dang mnyam pa min //	
de thos nas srog chags brgya stong phrag du mdag gas kyang 'jim pa'i gong bu bcer to //	
gzhan dag gis de la me tog sil mas gtor nas /	
sems kyis 'di snyam du mngon par 'dus byas pa /	
gom pa bor ba dang /	
'jim pa'i gong bu'i bsod nams kyang de snyed du bcom ldan 'das kyis gsungs na /	
bdag cag gi me tog sil ma rnams la bsod nams ji snyed cig tu 'gyur snyam pa dang /	
de nas bcom ldan 'das kyis de'i bsam pa thugs su chud nas tshigs su bcad de gsungs pa /	
gang zhig rab dang sems kyis sangs rgyas kyi //	
mchod rten me tog sil ma spungs pas 'thor //	
dzambu chu bo'i gser gyi bre bo ni; ;stong phrag brgya yang de dang mnyam pa min //	
gzhan dag gis de la me tog gi phreng bas bskor ba byas nas /	
sems kyis mngon par 'dus byas pa /	
me tog sil ma rnams kyi bsod nams de snyed @282a *//	
du bcom ldan 'das kyis gsungs na /	
bdag cag gis me tog gi phreng bas bskor ba	
la bsod nams ji snyed cig tu 'gyur snyam pa	
dang / de nas bcom ldan 'das kyis de rnams	
kyi bsam pa thugs su chud nas tshigs su bcad	
dang / de gsungs pa / mkhas pa gang zhig rab tu sems dang bas //	
sangs rgyas mchod rten me tog phreng bskor ba //	
dzambu chu bo'i gser gyi sgrom dag ni //	
stong phrag brgya yang de dang mnyam pa min //	
gzhan dag gis de la mar me'i phreng ba phul nas /	
sems kyis mngon par 'dus byas pa /	
me tog phreng bas bskor ba'i bsod nams de snyed du bcom ldan 'das kyis gsungs na /	
bdag cag gis me mar phul ba'i bsod nams ji snyed cig tu 'gyur snyam pa dang /	
de nas bcom ldan 'das kyis de dag gi bsam	
pa thugs su chud nas tshigs su bcad de gsungs	
pa / mkhas pa gang zhig rab tu sems dang bas //	
sangs rgyas mchod rten mar me 'bul byed na //	
dzambu chu bo'i gser srang bye ba ni //	
stong phrag brgya yang de dang mnyam pa min //	
gzhan dag gis de la dri chus chag chag btab nas sems kyis mngon par 'dus byas pa /	
mar me phul ba'i bsod nams de snyed du bcom ldan 'das kyis gsungs na /	
bdag cag gis dri'i chus chag chag btab pa'i bsod nams ji snyed cig tu 'gyur snyam pa dang /	
de nas bcom ldan @282b 'das kyis de rnams kyi	
bsam pa thugs su chud nas tshigs su bcad de	
gsungs pa / mkhas pa gang zhig rab tu sems dang bas //	
sangs rgyas mchod rten dri chus 'thor byed na //	
dzambu chu bo'i gser gyi phung po ni //	
stong phrag brgya yang de dang mnyam pa min //	
gzhan dag gis de la gdugs dang /	
rgyal mtshan dang /	
'phan btags nas sems kyis mngon par 'dus byas pa /	
gom pa bor ba dang /	
'jim gong bzhag pa dang /	
me tog sil mas gtor ba dang /	
me tog phreng bas bskor ba dang /	
me mar phul ba dang /	
dri chus gtor ba'i bsod nams de snyed du bcom ldan 'das kyis gsungs na /	
bdag cag gis gdugs dang /	
rgyal mtshan dang /	
'phan btags pa'i bsod nams ji snyed cig tu 'gyur snyam pa dang /	
de nas bcom ldan 'das kyis de rnams kyi bsam	
pa thugs su chud nas tshigs su bcad de gsungs	
pa / rab dang sems kyis sangs rgyas mchod rten la //	
gdugs dang rgyal mtshan 'phan ni 'dogs byed na //	
gser ni ri bo lhun po dang mnyam pa //	
stong phrag brgya yang de dang mnyam pa min //	
rgya mtsho lta bu'i rdzogs sangs rgyas //	
de bzhin gshegs pa tshad med pa //	
ded dpon bla na med pa la //	
yon du bshad pa de yin no //	
de rnams 'di snyam du /	
de la re zhig bcom ldan 'das yongs su mya	
ngan las 'das pa la bya ba byas pa'i bsod	
nams de snyed du bcom ldan 'das kyis gsungs na	
/ bzhugs @283a *//	
pa la bsod nams ji snyed cig tu 'gyur snyam pa dang /	
de nas bcom ldan 'das kyis de rnams kyis bsam	
pa thugs su chud nas tshigs su bcad de gsungs	
pa / 'di na sems rab dang byas nas //	
gang zhig bzhugs dang gang zhig ni //	
mya ngan 'das la mchod byed pa //	
bsod nams mnyam ste khyad par med //	
'di ltar sangs rgyas bsam mi khyab //	
sangs rgyas chos kyang bsam mi khyab //	
bsam mi khyab la dad rnams kyi //	
rnam par smin pa'ang bsam mi khyab //	
yang dag par rdzogs pa'i sangs rgyas chos kyi 'khor lo thogs pa med par bskor ba /	
bsam gyis mi khyab pa de dag gi yon tan ni /	
rtogs par mi nus so //	
de nas bcom ldan 'das kyis skye bo'i tshogs chen po de la /	
gang thos na srog chags brgya stong phrag du mas khyad par chen po thob ste /	
kha cig gis ni /	
nyan thos kyi byang chub tu sems bskyed /	
kha cig gis ni /	
rang sangs rgyas kyi byang chub tu /	
kha cig gis ni /	
bla na med pa yang dag par rdzogs pa'i byang chub tu sems bskyed /	
kha cig gis ni /	
dro bar gyur pa thob /	
kha cig gis ni /	
rtse mo /	
kha cig gis ni /	
bden pa dang mthun pa'i bzod pa dag /	
kha cig gis ni /	
rgyun du zhugs pa'i 'bras bu mngon sum du byas /	
kha cig gis ni /	
lan gcig phyir 'ong ba'i 'bras bu /	
kha cig gis ni /	
phyir mi 'ong ba'i 'bras bu /	
kha cig gis ni /	
nyon mongs pa thams @283b cad spangs nas dgra bcom pa nyid mngon sum du byas /	
'khor de las phal cher ni /	
sangs rgyas la gzhol ba /	
chos la 'bab /	
dge 'dun la bab par bkod pa de lta bu'i chos bshad pa mdzad do //	
bram ze dang /	
khyim bdag dad pa can rnams kyis /	
phyogs de nyid du dus ston btsugs pa dang /	
de nas chu mang dus ston can chu mang dus ston can zhes bya bar grags so //	
de nas bcom ldan 'das yul ko sa la nas ljongs rgyu zhing gshegs pa dang /	
mnyan yod du byon nas /	
mnyan yod na rgyal bu rgyal byed kyi tshal mgon	
med zas sbyin gyi kun dga' ra ba na bzhugs	
so // khyim bdag mgon med zas sbyin gyis bcom	
ldan 'das ko sa la nas ljongs rgyu zhing gshegs	
pa dang mnyan yod du byon nas /	
mnyan yod na rgyal bu rgyal byed kyi tshal gyi bdag gi kun dga' ra ba na bzhugs so /	
zhes thos so //	
thos nas kyang bcom ldan 'das gang na ba der dong ste phyin nas /	
bcom ldan 'das kyi zhabs gnyis la mgo bos phyag byas nas /	
phyogs gcig tu 'dug go /	
phyogs gcig tu 'dug pa dang /	
bcom ldan 'das kyis khyim bdag mgon med zas sbyin	
la chos dang ldan pa'i gtam gyis yang dag par	
ston par mdzad / yang dag par 'dzin du 'jug par mdzad /	
yang dag par gzengs bstod par mdzad ces bya ba nas /	
yang dag par rab tu dga' bar mdzad nas cang	
mi gsung ngo zhes bya ba'i bar gong ma bzhin	
du'o // de nas khyim bdag mgon med zas sbyin stan las langs te @284a *//	
zhes bya ba nas bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol zhes	
bya ba nas gtsang zhing bsod pa'i bza' ba dang	
bca' ba dag sta gon byas nas /	
nang par sngar langs te stan bting nas nor bu'i	
chu snod sta gon byas nas zhes bya ba'i bar	
gong ma bzhin te /	
bcom ldan 'das la spyan 'dren gyis gdugs tshod gsol pa /	
btsun pa /	
gdugs tshod lags shing mchis na /	
bcom ldan 'das /	
de'i dus la bab par dgongs su gsol /	
sgo srung gi mi la bsgo ba na /	
kye nang rjes /	
re zhig /	
sangs rgyas la sogs pa dge slong gi dge 'dun	
gdugs tshod ma gsol gyi bar du gzhan mu stegs	
pa dag nang du ma gtang zhig /	
de'i 'og tu mu stegs pa la sbyin no //	
jo bo /	
bka' bzhin 'tshal zhes sgo srung gi mis khyim bdag mgon med zas sbyin las nyan to //	
de nas bcom ldan 'das snga dro sham thabs mnabs /	
lhung bzed dang chos gos bsnams te /	
dge slong gi tshogs kyis yongs su bskor cing /	
dge slong gi dge 'dun gyis mdun gyis bltas nas	
zhes bya ba nas phyag bcabs te lhung bzed gyu	
bar rig nas / stan ches dma' ba zhig blangs te /	
bcom ldan 'das kyi spyan sngar chos mnyan pa'i phyir 'dug go /	
de @284b nas tshe dang ldan pa 'od srung chen po dgon pa'i gnas mal zhig nas /	
skra dang kha spu ring zhing chos gos ngan pa zhig gyon te rgyal byed du 'ongs te /	
des bltas na rgyal byed kyi tshal stong par 'dug nas /	
des dge bskos la dris pa /	
sangs rgyas la sogs pa dge slong gi dge 'dun gang du bzhud /	
des smras pa /	
khyim bdag mgon med zas sbyin gyis spyan drangs so //	
des bsam pa /	
de nyid du bsod snyoms bza' zhing sangs rgyas la	
sogs pa dge slong gi dge 'dun la bsnyen bkur	
bya'o snyam nas / de khyim bdag mgon med zas sbyin gyi khyim du song ba dang /	
sgo srung gis smras pa /	
'phags pa /	
nang du ma bzhud par bzhugs shig /	
ci'i phyir /	
khyim bdag mgon med zas sbyin gyi mchid nas re zhig /	
sangs rgyas la sogs pa dge slong gi dge 'dun	
gdugs tshod ma gsol gyi bar du gzhan mu stegs	
pa dag nang du ma gtang zhig /	
de'i 'og tu mu stegs pa rnams la sbyin no //	
zhes bsgo lags so //	
tshe dang ldan pa 'od srung chen pos bsam pa /	
gang bram ze dang khyim bdag dag gis bdag la dge sbyong sh'akya'i sras kyi dge sbyong yin no //	
zhes bya bar ma shes pa de ni /	
bdag gi rnyed pa legs par rnyed kyi /	
song la skye bo bkren pa rnams la snying rje bya'o //	
snyam du bsam ste /	
skyed mos tshal du song nas des bsam pa /	
deng bdag gis su zhig rjes su gzung bar bya snyam pa dang /	
re zhig cig tu na grong phyi nyug ma mdzes thebs pa /	
lus zhig cing lus @285a *//	
las rnag khrag 'dzag pa zhig /	
slong mo la rgyu zhing 'dug nas de'i drung du de song ba dang /	
des kyang bslangs na 'bras bu zhig rnyed nas /	
des tshe dang ldan pa 'od srung chen po lus mdzes pa dang /	
sems dang zhing /	
spyod lam zhi bar mthong nas des bsam pa /	
nges par bdag gis yon gnas 'di lta bu la bya ba ma byas pas /	
des na bdag 'di lta bu'i gnas su gyur gyi /	
gal te 'phags pa 'od srung chen pos bdag la thugs brtse ba'i phyir 'bras khu bzhes na /	
bdag gis 'di dbul lo //	
snyam pa dang /	
de nas tshe dang ldan pa 'od srung chen pos de'i bsam pa sems kyis shes nas /	
lhung bzed bzed de /	
sring mo /	
gal te khyod kyis btang ba yin na /	
lhung bzed 'dir lugs shig /	
de nas des sems mngon par dad par byas nas lhung bzed der blugs pa dang /	
sbrang ma zhig lhung ngo //	
des de dbyung bar brtsams pa dang /	
'bras khu de'i nang du sor mo gcig chad de lhung ngo //	
des bsam pa /	
'phags pas bdag gi sems bsrung ba'i phyir ma phor zad kyi /	
'on kyang gsol ni mi gsol lo //	
snyam pa dang /	
tshe dang ldan pa 'od srung chen pos de'i bsam pa sems kyi shes nas /	
de'i mngon sum kho nar 'bab pa'i rtsig drung zhig tu 'dug nas 'thungs pa dang des bsam pa /	
cung zad du na bdag gis sems bsrung ba'i phyir gsol gyi /	
'on kyang 'dis zas kyi go chod par ni mi byed do //	
snyam pa dang /	
de nas tshe @285b dang ldan pa 'od srung chen pos de'i bsam pa sems kyis shes nas /	
grong phyi nyug ma de la 'di skad ces smras so //	
sring mo rab tu dga' ba skyed cig dang /	
khyod kyis byin pa'i zas 'dis kho bo nyin zhag gcig 'da' bar bya'o //	
de lhag par dga' ba skyes nas bdag gis 'phags	
pa 'od srung chen po la bsod snyoms bstabs na	
bzhes so // snyam nas tshe dang ldan pa 'od	
srung chen po la sems dang ba bskyed nas shi	
pas; dga' ldan gyi lha'i rigs su skyes so //	
lha rnams kyi dbang po brgya byin gyis de'i 'bras	
khu zhig phul nas sems mngon par dad par byas	
nas shi ba mthong na /	
gang du skyes pa ma mthong nas des sems can dmyal bar brtag par brtsams na yang ma mthong /	
dud 'gro dang /	
yi dvags dang /	
mi dang /	
rgyal chen bzhi'i ris dang /	
sum cu rtsa gsum pa rnams su yang ma mthong ste /	
'di ltar /	
lha rnams kyi shes pa mthong ba ni /	
'og tu 'jug gi /	
gong du mi 'jug go ///	
'dul ba gzhi /	
bam po bzhi bcu pa /	
de nas lha rnams kyi dbang po brgya byin /	
bcom ldan 'das gang na ba der song ste phyin nas /	
bcom ldan 'das la tshigs su bcad pa'i dbyangs kyis zhu ba zhus pa /	
'od srung bdag nyid chen po can //	
bsod snyoms phyir ni rgyu ba na //	
'od srung 'bras khu phul ba yi //	
bud med de ni gar dga' lags //	
bcom ldan 'das kyis bka' stsal pa /	
dga' ldan zhes bya'i lha de rnams //	
'dod pa thams cad 'byor pa ste //	
'od srung 'bras khu phul ba yi //	
bud med de ni de na dga'//	
de nas lha rnams kyi @286a *//	
dbang po brgya byin 'di snyam du sems te /	
re zhig mi 'di dag ni /	
bsod nams mngon sum du ma mthong na yang sbyin pa dag gtong /	
bsod nams dag byed na /	
bdag bsod nams dag mngon sum du mthong zhing rang	
gi bsod nams kyi 'bras bu la gnas pa ko	
/ ci'i phyir sbyin pa dag mi gtang /	
bsod nams dag mi bya snyam nas /	
'phags pa 'od srung chen po 'di ni /	
sdug pa dang /	
mgon med pa bkren pa dang /	
phongs pa la thugs brtse ba yin gyi /	
ma la bdag gis 'di la bsod snyoms bstab par bya'o //	
snyam du bsam nas /	
bkren pa'i srang du khyim shag shig tu 'dug par	
lhang lhong rdol pa shin tu mi bzang ba zhig	
sprul nas / bdag nyid tha ga pa skra yegs pa /	
sha na'i ras kyi smad g-yogs gyon pa /	
rkang lag ser ga byung ba zhig tu sprul nas ras 'thag par brtsams so //	
lha mo bde sogs kyang tha ga pa'i chung ma'i	
cha byad du byas nas ras skud 'ju bar brtsams	
so // de'i phyogs gcig tu ni /	
lha'i zhal zas zhig gi sta gon byas te bzhag pa dang /	
de nas tshe dang ldan pa 'od srung chen po /	
bkren pa dang /	
mgon med pa dang /	
phongs pa'i skye bo rnams la rjes su brtse ba'i phyir rim gyis khang pa der phyin nas /	
'di ni /	
sdug bsngal ba zhig go /	
zhes lhung bzed bzed nas sgor bsdad pa dang /	
lha rnams kyi dbang po brgya byin gyis lha'i zhal zas kyis bkang ngo //	
de nas tshe dang ldan pa 'od srung chen po 'di snyam du /	
'di zas lha yi bdud rtsi la //	
khyim gyi spungs mi 'di tsam pas //	
shin tu 'gal lo zhes bsam ste //	
@286b bdag gi snying la the tshom skyes //	
'di ni /	
chos nyid yin te /	
dgra bcom pa rnams ni /	
ma bsam par ye shes mthong ba mi 'jug pas /	
bsam pa la zhugs pa dang /	
ji tsam na /	
lha rnams kyi dbang po brgya byin yin par mthong nas /	
des smras pa /	
koo shi ka /	
'di ltar /	
de bzhin gshegs pa dgra bcom pa yang dag par	
rdzogs pa'i sangs rgyas kyis khyod kyi yun ring po	
nas rjes su 'brel ba'i the tshom dang som nyi'i	
zug rngu rtsa nas phyung zin na /	
ci'i phyir /	
skye bo sdug bsngal ba'i bar chad byed /	
'phags pa 'od srung chen po /	
skye bo sdug bsngal ba'i bar chad ci ste bgyid /	
re zhig mi 'di rnams ni /	
bsod nams dag mngon sum du ma mthong na yang sbyin pa dag gtong /	
bsod nams dag bgyid na /	
bdag bsod nams dag mngon sum du mthong zhing rang	
gi bsod nams kyi 'bras bu la gnas pa ko	
/ ci'i phyir sbyin pa dag mi gtong /	
bsod nams dag mi bgyid /	
bcom ldan 'das kyang /	
bsod nams dag ni bya dgos te //	
bsod nams ma byas sdug bsngal 'gyur //	
bsod nams dag ni byas pa yis //	
'jig rten 'di dang pha rol dga'//	
zhes ma gsungs sam /	
de phyin chad tshe dang ldan pa 'od srung chen pos bsam nas /	
khyim rnams su bsod snyoms la 'gro bar brtsams so //	
de nas lha rnams kyi dbang po brgya byin nam mkha' la 'dug bzhin du /	
lha'i zhal zas kyis tshe dang ldan pa 'od srung gi lhung bzed 'gengs pa dang /	
tshe dang ldan pa 'od srung chen pos kyang lhung	
bzed kha phub pas bza' ba dang btung ba bo	
bar gyur pa'i skabs de /	
bcom ldan 'das la dge slong @287a *//	
rnams kyis gsol pa dang /	
bcom ldan 'das kyis bka' stsal pa /	
de'i phyir rjes su gnang gi lhung bzed kyi kha g-yogs bcang bar bya'o //	
grong phyi nyug mche ge mo zhes bya bas 'phags	
pa 'od srung chen po la 'bras khu gsol nas	
/ de dga' ldan gyi lha rnams kyi ris su skyes so //	
zhes kun tu sgra grags so //	
ko sa la'i rgyal po gsal rgyal gyis grong phyi	
nyug ma che ge mo zhes bya bas 'phags pa	
'od srung chen po la 'bras khu gsol nas /	
dga' ldan gyi lha'i ris su skyes so //	
zhes thos so //	
thos nas kyang bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug pa dang /	
bcom ldan 'das kyis ko sa la'i rgyal po gsal	
rgyal la chos dang ldan pa'i gtam gyis yang dag	
par ston par mdzad /	
yang dag par 'dzin du 'jug par mdzad ces bya ba nas /	
yang dag par rab tu dga' bar mdzad nas cang	
mi gsung ngo zhes bya ba'i bar gong ma bzhin	
no // de nas ko sa la'i rgyal po gsal rgyal stan las langs te /	
bla gos phrag pa gcig tu gzar nas pus mo g-yas pa'i lha nga sa la btsugs te /	
bcom ldan 'das ga la ba de logs su thal	
mo sbyar ba btud nas bcom ldan 'das la 'di	
skad ces gsol to //	
bcom ldan 'das 'phags pa 'od srung chen po'i slad	
du dgung bdun du bdag gdugs tshod sbyor zhing mchis	
na / gnang bar mdzad du gsol /	
@287b bcom ldan 'das kyis ko sa la'i rgyal po gsal rgyal la cang mi gsung bas gnang ngo //	
de nas ko sa la'i rgyal po gsal rgyal gyis	
bcom ldan 'das cang mi gsung bas gnang bar rig	
nas / bcom ldan 'das kyi zhabs gnyis la mgo	
bos phyag 'tshal te bcom ldan 'das kyi spyan snga	
nas / nas song ngo // de nas ko sa	
la'i rgyal po gsal rgyal gyis de nyid kyi nub	
mo nas gtsang zhing bsod pa'i bza' ba dang bca'	
ba dag sta gon byas nas nang par sngar langs	
te stan bting nas /	
nor bu'i chu snod bzhag nas /	
bcom ldan 'das la spyan 'dren gyis dus tshod gsol zhes bya ba nas /	
rang gi lag nas stob cing tshim par byed de zhes bya ba'i bar gong ma bzhin no //	
mu lto ba zhig rgan gral logs na 'dug pa /	
rgyal po 'di /	
bsod nams mngon sum du mthong zhing /	
rang gi bsod nams kyi 'bras bu la gnas pa yin pas /	
bsod nams dag gis ngom mi shes par byin pa dag gtong /	
bsod nams dag byed do //	
zhes sems mngon par dad par gyur to //	
de nas ko sa la'i rgyal po gsal rgyal gyis	
sangs rgyas la sogs pa dge slong gi dge 'dun	
la rnam grangs du mar gtsang zhing bsod pa'i bza'	
ba dang bca' ba rang gi lag nas bstabs shing	
tshim par byas te /	
bcom ldan 'das kyis gsol zin nas phyag bcabs te lhung bzed gyu bar rig nas /	
stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go /	
de nas bcom ldan 'das kyis bka' stsal pa /	
rgyal po chen po /	
su'i ming nas @288a *//	
brjod de yon bsngo bar bya /	
ci /	
khyod kyi'am /	
'on te khyod pas bsod nams ches mang du bskyed pa gang yin pa zhig gi /	
rgyal pos bsam pa /	
bdag gi bsod snyoms bcom ldan 'das kyis yongs su longs spyad pas /	
bdag pas bsod nams ches mang du bskyed pa gzhan lta su yod snyam du bsam nas gsol pa /	
bcom ldan 'das bdag pas bsod nams ches mang du	
bskyed pa gang lags pa de'i ming nas brjod cing	
/ bcom ldan 'das kyis yon bsngo ba mdzad du gsol /	
de nas bcom ldan 'das kyis /	
mu lto ba de'i ming nas brjod cing yon bsngo ba mdzad do //	
de bzhin du nyi ma drug gi bar du mdzad pa dang /	
nyi ma drug pa la rgyal po lag pa la 'gram pa gtad nas /	
bcom ldan 'das ni /	
bdag gi bsod snyoms longs spyad cing /	
yon bsngo ba ni; mu lto ba'i ming nas brjod nas mdzad do //	
snyam ste /	
sems khong du chud cing 'dug pa de /	
blon po rnams kyis mthong nas /	
de rnams kyis smras pa /	
lha ci'i slad du phyag la zhal gtad de thugs mi dgyes shing bzhugs /	
rgyal pos smras pa /	
shes ldan dag /	
de ltar bcom ldan 'das ni /	
nga'i bsod snyoms yongs su longs spyad na /	
yon bshad pa ni /	
mu lto ba'i ming nas brjod cing mdzad na /	
ci ste sems khong du chud cing mi 'dug /	
de nas blon po rgan po zhig gis smras pa /	
lha /	
thugs khral chung ngur bzhugs shig dang bdag gis sang	
ci nas kyang bcom @288b ldan 'das kyis lha kho	
na'i mtshan nas brjod de yon bsngo ba mdzad pa	
de ltar bgyi'o // des zho shas 'tsho ba rnams	
la bsgo ba khyod kyis sang kha zas ches bsod	
de ltar bgyi'o // pa dang / rab tu mang	
po sta gon gyis la; brim pa yang 'di ltar	
de ltar bgyi'o // pa dang / / ci nas	
kyang phyed ni dge slong rnams kyi lhung bzed nang	
de ltar bgyi'o // pa dang / / du 'gro la / phyed ni /	
sa la bo bar gyis shig /	
de dag gis /	
phyi de nyin kha zas ches bsod pa dang /	
ches rab tu mang ba bshams te /	
de nas sangs rgyas la sogs pa dge slong gi	
dge 'dun bde bar bzhugs par rig nas brim par	
brtsams te / phyed ni /	
dge slong rnams kyi lhung bzed du blugs /	
phyed ni /	
sa la pho'o //	
de nas mu lto bas sa la pho ba rnams bsdu ba'i phyir brgyugs pa dang /	
de phyag tshang 'brim pa dag gis slar bskrad do //	
de nas mu lto ba des smras pa /	
gal te rgyal po 'di la nor rdzas rab tu mang po yod na /	
bdag cag lta bu sdug bsngal ba /	
slong ba gang yin pa de dag la ci'i phyir mi sbyin /	
kha zas 'di bor bas ci phan zhes /	
mu lto ba de sems 'khrugs pas sngon gyi ji	
lta ba de ltar sems dad par bya ma nus	
so // de nas rgyal pos sangs rgyas la sogs	
pa dge slong gi dge 'dun de rnams gdugs tshod	
gsol zin pa dang /	
bcom ldan 'das bdag gi ming nas smos te yon bsngo ba ni /	
mi mdzad do //	
snyam nas /	
yon bsngo ba ma nyan pa kho nar khyim du song ngo //	
de nas bcom ldan 'das kyis ko sa la'i rgyal	
po gsal rgyal gyi ming nas smos te yon bsngo	
ba 'di skad du mdzad de /	
glang po rta @289a *//	
dang shing rta dpung bu chung //	
zhon nas grong khyer yul bcas 'khol byed pa //	
zan dron lan tshva dag gis ma btab cing //	
snum bag med pa'i mthu ni yin par ltos //	
de nas bcom ldan 'das la tshe dang ldan pa kun dga' bos 'di skad ces gsol to //	
btsun pa bcom ldan 'das kyis ko sa la'i rgyal	
po gsal rgyal gyi pho brang du gdugs tshod lan	
mang du gsol nas /	
ming nas brjod de yon bsngo ba mdzad na /	
'di lta bu'i yon bsngo ba mdzad pa ni /	
bdag gis sngon chad ni /	
lan 'ga' yang ma thos lags so //	
bcom ldan 'das kyis bka' stsal pa /	
kun dga' bo /	
ko sa la'i rgyal po gsal rgyal gyi nas kyi	
ngar thug lan tshvas ma btab pa las brtsams te	
las kyi rgyu ba /	
khyod nyan par 'dod dam /	
bcom ldan 'das /	
da de'i dus la bab lags so //	
bde bar gshegs pa da de'i dus la bab lags te /	
bcom ldan 'das kyis ko sa la'i rgyal po gsal	
rgyal gyi nas kyi ngar thug la tshvas ma stsal	
ba las brtsams te las kyi rgyu ba bshad pa	
/ bcom ldan 'das las dge slong rnams kyis thos na 'dzin par 'gyur lags so //	
de nas bcom ldan 'das kyis dge slong rnams la bka' stsal pa /	
dge slong dag /	
sngon byung ba ri bor zhig na khyim bdag cig gnas pa des /	
rigs mnyam pa las chung ma blangs nas de de dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa las /	
bu gzugs @289b bzang ba /	
mdzes pa /	
blta na sdug pa zhes bya ba nas bskyed bsrings te de chen por gyur to //	
zhes bya ba'i bar gong ma bzhin du'o //	
ji tsam na /	
khyim bdag des chung ma la smras pa /	
bzang mo /	
bdag cag gi bu lon 'ded pa dang /	
nor 'phrog pa skyes kyi /	
bdag zong thogs te yul gzhan du 'gro'o //	
des smras pa /	
rje'i sras /	
de bzhin mdzod cig /	
des zong thogs te yul gzhan zhig tu song ba las /	
de de nyid du ma stes te shi bar gyur to //	
de mched po mi bdog pa zhig pas de'i khyim gyi nor rnams zad pas /	
de'i bu yang sdug bsngal bar gyur pa dang /	
khyim bdag de'i gtan grogs shig yod pa des de la smras pa /	
khye'u kho bo'i zhing las dag byos shig dang /	
ngas khyod kyi zan sbyar bar bya'o //	
des de'i zhing las dag bya bar brtsams nas /	
des kyang de'i zan sbyar to //	
ji tsam dus gzhan zhig na /	
dus ston la babs nas khye'u de'i mas bsam pa /	
deng ni /	
khyim bdag gi chung ma mdza' bshes dang /	
gnyen dang /	
nye du dang /	
dge sbyong dang /	
bram ze'i skye bo rnams zan sbyin pas brel bar 'gyur gyi /	
snga 'tshogs su song la /	
khye'u de'i zan bskyal lo //	
snyam nas /	
de snga 'tshogs su song nas /	
khyim bdag gi chung ma la don de dag go bar byas pa dang /	
de khros nas smras pa /	
re zhig dge sbyong dang /	
bram ze dang /	
nye du rnams kyang da dung ma byin par mngag gzhug pa khye'u la sbyin nam /	
re zhig de ring ni /	
sdod cig /	
sang nyis 'gyur du sbyin no //	
de nas khye'u de'i mas bsam pa /	
khye'u bkres par ma gyur grang snyam nas /	
bdag nyid kyi nas kyi @290a *//	
zan dron lan tshvas ma btab pa 'di bskyal lo /	
snyam mo //	
des de khyer nas zhing thog tu song ba dang /	
khye'u des de rgyang mi ring ba zhig nas mthong nas des smras pa /	
yum /	
zhim po cung zad ma mchis sam /	
des smras pa /	
bu /	
de ring ni /	
zan nar ma gang yin pa de nyid kyang med do //	
yum /	
ci ste lags /	
des bu la khyim bdag gi chung ma ji skad	
du zer ba de dag thams cad rgyas par bsnyad	
nas / zan dron lan tshvas ma btab pa 'di yang kho mo nyid kyis khyer te 'ongs kyi /	
bu /	
'di zo zhig ces smras pa dang /	
des smras pa /	
zhog la bzhud cig /	
des bzhag ste song ngo //	
sangs rgyas rnams 'byung ba med pa na /	
'jig rten du rang sangs rgyas dman zhing ngan pa la snying brtse ba can /	
bas mtha'i gnas mal la dga' ba /	
'jig rten gyi yon gnas gcig pu dag 'byung bar 'gyur bas /	
ji tsam na /	
rang sangs rgyas shig phyogs der phyin pa dang /	
des de lus mdzes pa dang /	
sems dang ba dang /	
spyod lam zhi bar mthong nas des bsam pa /	
gdon mi za bar bdag gis yon gnas yang dag	
pa 'di lta bu la bya ba ma byas pa	
des na / bdag 'di 'dra'i gnas skabs su gyur gyi /	
gal te bdag las zan dron lan tshvas ma btab pa 'di bzhes na /	
bdag gis de la dbul bar bya'o /	
snyam pa dang /	
de nas rang sangs rgyas des skyes bu bkren pa	
de'i bsam pa sems kyis shes nas lhung bzed bzed	
de / bzhin bzang gal te khyod kyis btang ba yin na /	
lhung bzed 'dir chug cig /	
@290b de nas des dad pa drag pos zan dron	
lan tshvas ma btab pa rang sangs rgyas de la	
phul lo // dge slong dag /	
ji snyam du sems /	
de'i tshe de'i dus kyi khye'u bkren pa gang yin pa de ni /	
ko sa la'i rgyal po gsal rgyal 'di nyid yin te /	
de'i tshe de'i dus na 'dis rang sangs rgyas la	
zan dron lan tshvas ma btab pa phul ba gang	
yin pa'i las des na /	
lan drug /	
sum cu rtsa gsum pa'i lha rnams kyi rgyal srid kyi dbang phyug la dbang byas so //	
mnyan yod 'di nyid du yang lan drug rgyal po rgyal rigs spyi bo nas dbang bskur to //	
las kyi lhag ma de nyid kyis de ltar yang	
rgyal po rgyal rigs spyi bo nas dbang bskur bar	
gyur te / ngas 'di'i zan dron gyi rnam par smin pa rdzogs pa de la dgongs nas /	
glang po rta dang shing rta dpung bu chung //	
zhon nas grong khyer yul bcas 'khol byed pa //	
zan dron lan tshva dag gis ma btab cing //	
snum bag med pa'i mthu ni yin par ltos //	
zhes gsungs so //	
bcom ldan 'das kyis ko sa la'i rgyal po gsal	
rgyal gyi zan dron lan tshvas ma btab pa las	
brtsams nas las kyi rgyu bshad do //	
zhes kun tu sgra grags pa /	
ko sa la'i rgyal po gsal rgyal gyis thos nas /	
de bcom ldan 'das gang na ba der dong ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
bcom ldan 'das kyis rgyal po gsal rgyal la chos dang ldan pa'i gtam gyis zhes bya ba nas /	
yang dag par rab tu dga' bar mdzad nas cang mi gsung @291a *//	
ngo zhes bya ba'i bar gong ma bzhin du'o //	
de nas ko sa la'i rgyal po gsal rgyal stan las langs te /	
bla gos phrag pa gcig tu gzar nas pus mo	
g-yas pa'i lha nga sa la btsugs te; bcom ldan	
'das gang na ba de logs su thal mo sbyar	
ba btud nas / bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig la bdag dgung zla gsum du na bza' dang	
/ chos gos dang /	
bsod snyoms dang /	
snyun gsos kyi rkyen sman gyi yo byad rnams 'bul zhing mchis na /	
gnang bar mdzad du gsol /	
bcom ldan 'das kyis ko sa la'i rgyal po gsal rgyal la cang mi gsung bas gnang ngo //	
de nas sangs rgyas la sogs pa dge slong gi	
dge 'dun la ko sa la'i rgyal po gsal rgyal	
gyis zla ba gsum du zhal zas ro brgya dang	
ldan pa gsol nas /	
dge slong re re la yang 'bum ri ba'i gos re re bskon te /	
'bru mar gyi bum pa bye ba bsags nas mar me'i phreng ba bltam par brtsams so //	
de na gdugs tshod kyi kha dang /	
mchod pa'i tshe ca co'i sgra chen po grags pa dang /	
ji tsam na /	
grong nyug ma shin tu sdug bsngal ba zhig /	
rdza'i chag dum zhig thogs te slong ba la zhugs pa des /	
sgra chen po dang sgra mthon po thos so //	
thos nas kyang dris pa /	
shes ldan dag /	
sgra mthon po dang sgra chen po 'di ci zhig yin /	
gzhan dag gis smras pa /	
ko sa la'i rgyal po gsal rgyal gyis sangs rgyas	
la sogs pa dge slong gi dge 'dun la zla	
ba gsum du @291b gdugs tshod gsol nas /	
dge slong re re la yang 'bum ri ba'i gos re re bskon te /	
'bru mar gyi bum pa bye ba bsags te /	
mar me'i phreng ba gtong bar rtsom pa yin no //	
de nas grong nyug ma de /	
'di snyam du sems te /	
ko sa la'i rgyal po gsal rgyal 'di /	
bsod nams kyis ngoms mi shes nas da dung yang sbyin pa dag gtong /	
bsod nams dag byed na /	
ma la bdag gis kyang 'ga' zhig las bslangs la; bcom ldan 'das la mer mer zhig bltam mo //	
snyam nas des bslangs pa'i 'bru mar nyung zad po gyo ral gyi nang du blugs te /	
bcom ldan 'das kyi 'chag sa'i slad du mar me	
bltam nas zhabs gnyis la gtugs te smon lam btab	
pa / dge ba'i rtsa ba 'dis /	
ji ltar ston pa bcom ldan 'das sh'akya thub pa 'di skye rgu'i tshe lo brgya thub pa na /	
'jig rten du byung ba de bzhin du bdag kyang skye rgu'i tshe lo brgya thub pa na /	
ston pa sh'akya thub pa zhes bya ba kho nar 'gyur zhing /	
yang /	
ji ltar 'di'i zung mchog dang zung bzang po /	
sh'a ri'i bu dang mo'u 'gal gyi bu dang /	
nye gnas dge slong kun dga' bo dang /	
yab zas gtsang dang /	
yum lha mo sgyu 'phrul chen mo dang /	
sras gzhon nu sgra gcan zin bzang po dang /	
grong khyer ser skya'i gzhi lags pa de bzhin du /	
bdag gi yang zung mchog dang zung bzang po sh'a ri'i bu dang mo'u 'gal gyi bu dang /	
nye gnas dge slong kun dga' bo dang /	
yab zas gtsang dang /	
yum lha mo sgyu 'phrul chen mo dang /	
sras gzhon nu sgra gcan zin bzang po dang /	
grong khyer ser @292a *//	
skya'i gzhir 'gyur zhing /	
ji ltar yang /	
bcom ldan 'das 'di sku gdung gses nas yongs su mya ngan las 'das pa de bzhin du /	
bdag kyang sku gdung gses nas yongs su mya ngan las 'da' bar gyur cig /	
ces byas so //	
ji tsam na /	
mar me de dag thams cad ni /	
shi'o //	
des btang ba'i mar me ni /	
'bar zhing 'dug go /	
chos nyid kyis /	
sangs rgyas bcom ldan 'das rnams ji srid nang du yang dag ma bzhag pa de srid du /	
sangs rgyas bcom ldan 'das rnams kyi nye gnas rnams nang du yang dag mi 'jog pas /	
tshe dang ldan pa kun dga' bos bsam pa /	
sangs rgyas bcom ldan 'das rnams 'od la mnal bar mdzad pa de ni /	
gnas ma yin zhing go skabs med pas ma la bdag gis mar me de gsad par bya'o //	
snyam nas des lag pas gsad par brtsams pa las ma nus so //	
de nas chos gos kyi gra dang /	
de nas bsil yab kyis g-yab na /	
'on kyang gsad par ma nus so //	
bcom ldan 'das kyis tshe dang ldan pa kun dga' bo la bka' stsal pa /	
kun dga' bo 'di ci byed /	
des gsol pa /	
bcom ldan 'das /	
bdag gi glo ba la bsam pa /	
sangs rgyas bcom ldan 'das rnams 'od la mnal bar mdzad pa ni /	
gnas ma mchis shing go skabs ma mchis kyi /	
ma la bdag gis zhugs mar dgum mo //	
snyam na /	
bdag gis de sug pas dgum par brtsams na /	
rngo ma @292b thogs so //	
de nas chos gos kyi grva dang /	
de nas bsil g-yab kyis g-yab na /	
'on kyang rngo ma thogs lags so //	
bcom ldan 'das kyis bka' stsal pa /	
kun dga' bo dub par ma byed cig /	
gal te rnam par 'thor ba'i rlung langs na /	
des kyang gsad par mi nus na /	
lag pa dang /	
chos gos kyi grva dang /	
bsil g-yab kyis lta smos kyang ci dgos /	
'di ltar /	
mar me 'di ni /	
bu mo 'dis sems kyis mngon par 'du byed pa chen pos bus pa yin no //	
gzhan yang /	
kun dga' bo /	
bu mo 'di ni /	
skye rgu rnams kyi tshe lo brgya thub pa na /	
de bzhin gshegs pa dgra bcom pa yang dag par	
rdzogs pa'i sangs rgyas sh'akya thub pa zhes bya bar	
'gyur zhing / de'i zung mchog dang /	
zung bzang po /	
sh'a ri'i bu dang mo'u 'gal gyi bu dang /	
nye gnas dge slong kun dga' bo dang /	
yab zas gtsang dang /	
yum lha mo sgyu 'phrul chen mo dang /	
sras gzhon nu sgra gcan zin bzang po dang /	
grong khyer ser skya'i gzhi zhes bya bar 'gyur la /	
de sku gdung gses nas yongs su mya ngan las 'da' bar 'gyur ro //	
grong nyug ma che ge mo zhes bya bas bcom	
ldan 'das kyis 'chag sa'i slad du mar me btang	
bas / de bcom ldan 'das kyis bla na med	
pa yang dag par rdzogs pa'i byang chub tu lung	
bas / bstan to // zhes kun tu sgra grags pa /	
bram ze dang khyim bdag dad pa can rnams kyis thos nas /	
de'i ma 'ongs pa'i yon tan la bsam nas /	
yo byad thams cad kyis bstabs @293a *//	
so //	
de nas ko sa la'i rgyal po gsal rgyal gyis thos nas /	
de nas ngo mtshar skyes te /	
'bru mar bum pa stong bsdogs nas mar sna tshogs su sbrengs te /	
rin po che sna bzhi'i mar me 'chag sa'i slad du bus so //	
de nas bcom ldan 'das kyi spyan sngar song ste /	
bcom ldan 'das la 'di skad ces gsol to //	
btsun pa /	
bdag gis 'phags pa 'od srung chen po mchod pa'i slad du /	
bcom ldan 'das dgung bdun gyi bar du gdugs tshod la spyan drangs nas /	
bcom ldan 'das kyis bdag gi sngon gyi 'tshal ma	
dron po lan tshvas ma stsal pa las brtsams te	
las kyi rgyu ba lung bstan nas /	
yang /	
bcom ldan 'das nyan thos kyi dge 'dun dang thabs cig tu /	
bdag gis dgung zla gsum du gdugs tshod gsol nas /	
dge slong re re la yang 'bum ri ba'i gos phrugs re bskon te /	
'bru mar bum pa bye ba bsngogs te phreng bar sbrengs nas zhugs mar bltam lags na /	
bcom ldan 'das kyis /	
bdag bla na med pa yang dag par rdzogs pa'i byang chub tu lung ma bstan lags na /	
bcom ldan 'das /	
bdag kyang 'jig rten gyi gtso bo /	
'dren par 'gyur ba lta na /	
bdag bla na med pa yang dag par rdzogs pa'i byang chub tu lung bstan na legs so //	
bcom ldan 'das kyis bka' stsal pa /	
rgyal po chen po /	
bla na med pa yang dag par rdzogs pa'i byang chub ni /	
zab pa /	
zab par snang ba /	
mthong bar dka' ba /	
rtogs par dka' ba /	
brtag par @293b bya ba ma yin pa /	
rtog ge'i spyod yul ma yin pa /	
zhib mor brtag pa'i rtogs pa dang /	
mkhas pa dang /	
mdzangs pas rig par bya ba yin te /	
de ni /	
khyod kyi sbyin pa lan gcig byas pas thob par sla ba ma yin te /	
sbyin pa lan brgyas ma yin /	
sbyin pa lan stong gis ma yin /	
sbyin pa lan brgya phrag stong gis ma yin no //	
'on kyang rgyal po chen po bla na med pa yang dag par rdzogs pa'i byang chub 'dod na /	
sbyin pa dag kyang sbyin /	
bsod nams dag kyang bya zhing /	
dge ba'i bshes gnyen dag kyang bsten par bya /	
bsnyen par bya /	
bsnyen bkur bya'o //	
rgyal po chen po /	
khyed kyis de bzhin du sbyin pa dag ni /	
btang /	
bsod nams dag ni /	
byas shing /	
dge ba'i bshes gnyen dag kyang bsten /	
bsnyen bkur byas na /	
de lta na /	
khyod nam zhig na 'jig rten gyi gtso bo /	
'dren par 'gyur grang /	
de skad ces bka' stsal pa dang /	
ko sa la'i rgyal po gsal rgyal mchi ma blags te dus so //	
de nas ko sa la'i rgyal po gsal rgyal gyis /	
gos kyi mtha' mas mchi ma phyis nas /	
bcom ldan 'das la 'di skad ces gsol to //	
btsun pa /	
bcom ldan 'das kyis bla na med pa yang dag	
par rdzogs pa'i byang chub don du gnyer ba na	
/ sbyin pa ji snyed cig stsal /	
bsod nams ji snyed cig bgyis lags /	
bcom ldan 'das kyis bka' stsal pa /	
rgyal po chen po /	
re zhig 'das pa'i bskal pa gzhan rnams lta zhog gi /	
bskal pa bzang po 'di la nga bla na med pa yang dag par rdzogs pa'i byang @294a *//	
chub don du gnyer bas rnam grangs du mar sbyin pa btang ba dang /	
bsod nams byas pa de dag legs par rab tu nyon la yid la zungs shig dang /	
bshad do //	
bar sdom la /	
nga las nu dang legs mthong che //	
dus dpog ku sha gdol pa dang //	
lha chen po dang mu khyud rgyal //	
me long gdong dang nor bzang dang //	
thams cad sgrol dang 'dum byed do //	
rgyal po chen po /	
sngon byung ba /	
skye rgu rnams kyi tshe lo dpag tu med pa na /	
rgyal po gso sbyong 'phags zhes bya ba byung bar gyur te /	
de'i spyi bor sha rmen 'jam zhing shin tu 'jam pa zhig skyes pa /	
dper na /	
shing bal gyi 'da' ba'am /	
ras bal gyi 'da' ba lta bur gnod pa cung zad kyang mi skyed do //	
de yongs su smin nas rdol ba las /	
gzhon nu gzugs bzang po mdzes pa /	
blta na sdug pa /	
pags pa'i mdog gser 'dra ba /	
mgo gdugs ltar 'dug pa; lag pa ring ba /	
dpral ba'i dbyes che ba /	
smin ma 'dzar ba /	
sna'i gzengs mtho ba /	
yan lag dang nying lag thams cad dang ldan pa /	
skyes bu chen po'i mtshan sum cu rtsa gnyis kyis	
kun nas brgyan pa'i lus dang ldan pa'i zhig byung	
ngo // byung ma thag tu btsun mo'i 'khor gyi nang du bkri ba dang /	
rgyal po gso sbyong 'phags kyi btsun mo brgyad khris gzhon nu mthong nas /	
nu ma rnams las 'o ma zags pa dang; bud	
med re res kyang las nu nga las nu zhes	
smras pa / de'i ming nga las nu nga las nu zhes bya bar gyur to //	
gzhan dag na re /	
'di ni /	
spyi bo las skyes pas /	
de'i phyir gzhon nu'i ming spyi bo skyes @294b zhes bya'o //	
zhes zer to //	
de na kha cig gis ni /	
nga las nu zhes bya bar shes so //	
kha cig gis ni spyi bo skyes zhes bya bar shes so //	
gzhon nu nga las nu gzhon nu'i rtsed mos rtse	
ba la brgya byin drug shi 'phos pa lon no	
// rgyal tshab la gnas pa la brgya byin drug shi 'phos pa lon no //	
gzhon nu nga las nu yul zhig tu song ste /	
de yul du phyin pa dang /	
rgyal po gso sbyong 'phags na bar gyur nas /	
de rtsa ba dang /	
sdong bu dang; lo ma dang /	
me tog dang /	
'bras bu'i sman gyis bsnyen bkur byas na yang phyir	
thu ba kho nar gyur nas des blon po rnams	
la bsgo ba / shes ldan dag /	
myur du gzhon nu la rgyal srid kyi dbang bskur bas dbang skur cig //	
lha /	
bka' bzhin 'tshal zhes blon po rnams kyis pho nya bkug ste /	
rgyal po gso sbyong 'phags snyung nas /	
des gzhon nu spyan drongs la /	
rgyal srid kyi dbang bskur ba nyams su myong bar gyis shig /	
ces bka' stsal gyi /	
gzhon nu myur du byon pa'i rigs so //	
zhes spring ngo //	
de chas pa dang /	
rgyal po gso sbyong 'phags shi'o //	
de nas blon po dag gis /	
yang pho nya gzhan zhig btang ba la /	
gzhon nu khyod kyi yab ni /	
nongs kyi /	
tshur spyon /	
rgyal srid bzhes shig /	
ces spring ngo //	
gzhon nu nga las nus bsam pa /	
gal te bdag gi yab nongs na /	
der song yang ci phan snyam du bsam nas de nyid na 'dug go /	
blon po rnams /	
yang 'dus nas blon po zhig pho nyar btang ba dang /	
de song nas smras pa /	
gzhon nu rgyal srid bzhes shig //	
des smras pa /	
gal te kho bos chos dang mthun par rgyal srid 'thob par 'gyur na /	
@295a *// rgyal srid kyi dbang bskur ba 'di nyid du 'ong bar 'gyur ro //	
blon po rnams kyis spring pa /	
lha rgyal srid kyi dbang bskur ba la ni mang du 'tshal te /	
rin po che'i gcal dang /	
seng ge'i khri dang /	
gdugs dang /	
cod pan dang /	
dbu rgyan gyis pho brang gi nang du rgyal srid kyi dbang bskur bar bgyi 'tshal bas /	
de lta bas na /	
gzhon nu 'di nyid du byon pa'i rigs so //	
des smras pa /	
ngas chos dang mthun par rgyal srid 'thob pa lta na /	
thams cad 'di nyid du 'ong bar 'gyur ro //	
gzhon nu nga las nu'i mdun nas 'gro ba gnod sbyin lha gnas zhes bya ba des /	
rin po che'i gcal dang /	
seng ge'i khri de nyid du blangs so //	
pho brang na gnas pa rnams kyis kyang /	
gdugs dang /	
cod pan dang /	
dpung rgyan khyer nas rang de nyid du lhags te pho brang 'khor ba rang lhags pas /	
gnas de'i ming /	
gnas bcas gnas bcas zhes bya bar grags so //	
phyis blon po de rnams dang /	
khrom gyi ru ba dang /	
grong mi dang /	
yul mi rnams kyis ni /	
dbang bskur ba khyer te deng nas de rnams kyis smras pa /	
lha /	
dbang bskur ba bzhes su gsol /	
des smras pa /	
nga mi rnams kyis cod pan bcing ngam /	
gal te chos kyis rgyal srid 'thob na /	
mi ma yin pa rnams kyis cod pan 'ching grang /	
ji tsam na /	
de mi ma yin pa rnams kyis cod pan bcings pa dang /	
de'i rin po che sna bdun byung ba 'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim @295b bdag rin po che dang /	
bdun pa blon po rin po che nyid do //	
de la bu dpa' ba rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms par byed pa stong yang tshang bar byung ngo //	
yangs pa can gyi nyen kor na nags tshal stug	
po dga' dga' ltar 'dug pa zhig yod pa de	
na / drang srong mngon par shes pa lnga dang ldan pa lnga brgya bsam gtan byed do //	
nags tshal stug po de na yang bya kar rab tu mang po dag cig kyang gnas so //	
bsam gtan gyi tsher ma ni /	
sgra yin pas /	
bya kar rnams lding zhing skad 'byin par byed pa dang /	
de na drang srong bzhin ngan zhes bya ba zhig yod pa de 'khrugs pas /	
des bya kar rnams kyi 'dab gshog rnams lhags par shog cig ces dmod pa bor ro //	
de rnams drang srong 'khrugs pas 'dab gshog rnams lhags par gyur to //	
de nas de rnams rkang pas 'gro bar brtsams pa dang /	
rgyal po de yang ljongs gyur song bas /	
bya dkar rnams rkang pas 'gro ba mthong ngo //	
de nas des blon po rnams la dris pa /	
ci'i phyir bya dkar 'di rnams rkang pas 'gro bar gyur /	
blon po rnams kyis smras pa /	
lha /	
bsam gtan gyi tsher ma ni /	
sgra lags pas /	
drang srong 'khrugs pa dag gis 'di rnams la dmod pa bor ba dang /	
de nas drang srong 'khrugs pas 'di rnams kyi 'dab gshog rnams lhag par gyur to //	
de nas rgyal pos smras pa /	
gang dag sems can rnams la snying brtse ba med	
pa'i drang srong 'di lta bu yang yod pa lta	
zhes smras nas / shes ldan dag /	
dengs la drang srong rnams la /	
khyed cag nga'i yul na ma 'dug cig ces sgos @296a *//	
shig ces smras so //	
de nas blon po drang srong gi thad du dong nas bsgo ba /	
rgyal po'i zhal nas /	
khyed cag nga'i yul na ma 'dug cig ces bka' stsal to //	
drang srong rnams kyis bsam pa /	
rgyal po 'di ni /	
gling bzhi la dbang ba yin pas /	
ri rab kyi bang rim du 'gro'o //	
snyam nas /	
de rnams der dong ste gnas so //	
rgyal po nga las nu'i mi rnams ni /	
sems par byed pa dang /	
'jal bar byed pa dang /	
nye bar rtog par byed pa yin te /	
de dag gis bsam zhing nye bar brtags nas /	
bzo'i gnas dang las kyi gnas tha dad pa rnams bya bar brtson pas /	
de rnams sems par byed pa dang /	
'jal bar byed pa dang /	
nye bar rtog par byed pa yin pa'i phyir ming	
shed las skyes shed las skyes zhes bya bar grags	
so // de rnams kyis zhing las dag bya bar brtsams pa dang /	
rgyal po ljongs rgyur song bas mi de rnams zhing las dag byed par mthong nas /	
des blon po rnams la smras pa /	
mi 'di rnams ci zhig byed /	
blon po rnams kyis smras pa /	
lha /	
sman du 'gyur bar bgyi ba'i slad du lo thog la sogs pa skrun pa lags so //	
rgyal pos smras pa /	
ci /	
bdag gi rgyal srid kyi mi rnams zhing las byed dam /	
de nas des smras pa /	
lhas sa bon gyi rigs nyi shu rtsa bdun gyi char phobs shig ces byas pa dang /	
rgyal po nga las nus sems bskyed ma thag tu /	
lhas sa bon gyi rigs nyi shu rtsa bdun gyi char phab bo //	
rgyal po nga las nus yul mi rnams la dris pa /	
'di dag su'i bsod nams kyis @296b byung /	
de rnams kyis smras pa /	
lha'i yang lags /	
bdag cag gi yang lags so //	
yang /	
mi de rnams ras bal gyi zhing rmo bar brtsams pa dang /	
yang /	
rgyal po nga las nu ljongs rgyur song bas mthong nas /	
de nas blon po rnams la smras pa /	
mi 'di rnams ci zhig byed /	
blon po rnams kyis smras pa /	
lha /	
mi 'di rnams ni /	
ras bal gyi zhing rmod lags so //	
rgyal pos smras pa /	
ci zhig tu dgos /	
de rnams kyis smras pa /	
lha /	
gos bgyi ba'i slad du'o //	
de nas rgyal po nga las nus smras pa /	
ci /	
nga'i rgyal srid kyi mi rnams ras bal gyi zhing rmed dam /	
lhas ras bal kho na'i char phobs shig ces byas pa dang /	
rgyal po nga las nus sems bskyed ma thag tu /	
lhas ras bal kho na'i char phab bo //	
rgyal pos yul mi rnams la dris pa /	
'di dag su'i bsod nams kyis byung /	
de rnams kyis smras pa /	
lha'i yang lags /	
bdag cag gi yang lags so //	
yang mi de rnams ras bal de rnams 'khal bar brtsams pa dang /	
rgyal pos smras pa /	
mi 'di dag ci zhig byed /	
blon po rnams kyis smras pa /	
lha /	
skud pa 'tshal ba'i slad du ras bal de 'khal lags so //	
rgyal pos smras pa /	
ci /	
nga'i rgyal srid kyi mi rnams ras skud 'khal lam /	
lhas ras skud kyi char kho na phobs shig ces byas pa dang /	
rgyal po nga las nus sems bskyed ma thag tu /	
lhas ras skud kho na'i char phab bo //	
rgyal po des smras pa /	
'di dag su'i bsod nams kyis byung /	
de rnams kyis smras pa /	
lha'i @297a *//	
yang lags /	
bdag cag gi yang lags so //	
de nas rim gyis ras 'thag par brtsams pa dang /	
rgyal pos smras pa /	
'di dag ci zhig byed /	
de rnams kyis smras pa /	
lha /	
gos su bgyi ba'i slad du ras 'thag lags so //	
rgyal pos bsam pa /	
ci /	
nga'i rgyal srid kyi mi rnams ras 'thag gam snyam nas /	
lhas ras nyid kyi char phobs shig /	
ces byas pa dang /	
rgyal po nga las nus sems bskyed ma thag tu /	
lhas ras nyid kyi char phab bo //	
rgyal pos dris pa /	
'di dag su'i bsod nams kyis byung /	
de rnams kyis smras pa /	
lha'i yang lags /	
bdag cag gi yang lags so //	
rgyal pos bsam pa /	
mi 'di rnams ni /	
bdag gi bsod nams dag gi mthu rab tu mi shes te /	
bdag la dzambu'i gling 'byor ba dang /	
rgyas pa dang /	
bde ba dang /	
lo legs pa dang /	
skye bo dang mi mang pos gang ba yang yod /	
bdag la rin po che sna bdun 'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
btsun mo rin po che dang /	
khyim bdag rin po che dang /	
bdun ba blon po rin po che yang yod /	
bdag la bu dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms par byed pa stong yang tshang bar yod kyi /	
kye ma /	
bdag gi pho brang gi nang du rin po che'i char 'bab cing /	
de las phyi rol tu ni karsha pa na 'ga' yang mi 'bab par gyur cig /	
snyam pa dang /	
rgyal po nga las nus sems bskyed ma @297b thag tu /	
pho brang gi nang du zhag bdun du rin po che'i char bab la /	
phyi rol tu ni karsha pa ni 'ga' yang ma bab ste /	
ji ltar mthu chen po /	
rdzu 'phrul chen po /	
bsod nams byas pa /	
dge ba byas pa /	
rang gi bsod nams kyi 'bras bu so sor nyams su myong ba bzhin no //	
rgyal pos smras pa /	
'di dag su'i bsod nams kyis byung /	
de rnams kyis smras pa /	
lha'i lags so //	
rgyal pos smras pa /	
shes ldan dag /	
khyed kyis nyes te /	
gal te khyod kyis lha'i bsod nams kyis lags so //	
zhes smras pa dang /	
ngas dzambu'i gling mtha' dag tu rin po che'i char 'bebs par 'gyur ba zhig /	
'on kyang khyed las rin po che su 'dod pa des /	
rin po che ci 'dod pa dag longs shig /	
de nas rgyal po nga las nu de /	
rgyal srid chen po'i dbang byed du 'jug pa la brgya byin drug shi 'phos pa lon no //	
nga las nu'i mdun nas 'gro ba gnod sbyin lha	
gnas zhes bya ba de la rgyal pos smras pa	
/ gang ngas bka' stsal dgos pa /	
bka' 'og tu ma chud pa'i gling gzhan 'ga' lta yod dam /	
lha gnas kyis smras pa /	
lha /	
shar gyi lus 'phags zhes bgyi ba'i gling /	
'byor ba dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba mchis kyi /	
lha der gshegs te bka' stsal tu gsol /	
de nas rgyal po nga las nu 'di snyam du sems te /	
bdag la dzambu'i gling /	
'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pas gang ba yang yod /	
bdag la rin po che sna bdun 'di lta ste /	
'khor lo rin @298a *//	
po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim bdag rin po che dang /	
bdun pa blon po rin po che yang yod /	
bdag la bu dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms pa stong yang tshang /	
bdag gi pho brang gi nang du yang rin po che'i char zhag bdun du babs na /	
shar gyi lus 'phags zhes bya'i gling zhig yod ces grag gi /	
ma la bdag der yang song la rjes su bstan par bya'o //	
snyam pa dang /	
sems bskyed ma thag tu rgyal po nga las nu	
dpung gi tshogs bye ba brgyad 'bum dang thabs cig	
tu bu stong gis yongs su bskor te /	
mdun nas 'gro ba rin po che sna bdun dang nam mkha' la 'phags te /	
rgyal po nga las nu shar gyi lus 'phags kyi	
gling du chas nas rgyal po nga las nu shar	
gyi lus 'phags kyi gling du gnas te /	
rgyal po nga las nu ji ltar sems can bsod nams byas pa /	
dge ba byas pa /	
mthu chen po /	
rdzu 'phrul chen pos rang gi bsod nams kyi 'bras bu nyams su myong ba ltar /	
shar gyi lus 'phags kyi gling du lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por rjes su bstan par byas so //	
de shar gyi lus 'phags kyi gling na rjes su	
ston pa la brgya byin drug shi 'phos pa lon	
no // yang rgyal po nga las nus /	
gnod sbyin lha gnas la smras pa /	
bka' 'og tu ma chud pa'i gling gzhan 'ga' lta @298b 'dod dam /	
lha gnas kyis smras pa /	
lha /	
nub kyi ba lang spyod ces bya ba'i gling /	
'byor ba dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba mchis kyi /	
lha der yang gshegs te rjes su bstan du gsol ////	
'dul ba gzhi /	
bam po zhe gcig pa /	
de nas rgyal po nga las nu 'di snyam du sems te /	
bdag la dzambu'i gling /	
'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba yod /	
bdag gi pho brang gi nang du yang rin po che'i char zhag bdun du babs /	
bdag gis shar gyi lus 'phags kyi gling du yang phyin /	
lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por bdag gis shar gyi lus 'phags kyi gling du rjes su bstan na /	
nub kyi ba lang spyod ces bya ba'i gling zhig yod ces grag gi /	
ma la bdag der yang song la rjes su bstan par bya'o //	
snyam pa dang /	
sems bskyed ma thag tu rgyal po nga las nu	
dpung gi tshogs bye ba brgyad 'bum dang thabs cig	
tu bu stong gis yongs su bskor nas /	
mdun nas 'gro ba rin po che sna bdun dang steng gi nam mkha' la 'phags te /	
rgyal po nga las nu nub kyi ba lang spyod	
kyi gling du chas nas rgyal po nga las nu	
nub kyi ba lang spyod kyi gling du gnas te	
/ rgyal po nga las nus ji ltar sems can bsod nams byas pa /	
dge ba byas pa /	
mthu chen po /	
rdzu 'phrul chen @299a *//	
po; rang gi bsod nams kyi 'bras bu nyams su myong ba ltar /	
nub kyi ba lang spyod kyi gling du lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por rjes su bstan par byas so //	
de nub kyi ba lang spyod kyi gling na rjes	
su bstan pa la brgya byin drug shi 'phos pa	
lon no // yang /	
rgyal po nga las nus /	
gnod sbyin lha gnas la smras pa /	
bka' 'og tu ma chud pa'i gling gzhan 'ga' lta yod dam /	
lha gnas kyi smras pa /	
lha /	
byang gi sgra mi snyan zhes bgyi ba'i gling /	
'byor ba dang /	
rgyas pa dang /	
bde ba dang /	
lo legs pa /	
skye bo dang mi mang pos gang la /	
gzhan yang /	
mi de dag ni /	
bdag gir bgyi ba ma mchis pa /	
yongs su 'dzin pa ma mchis pa zhig mchis kyi /	
kye ma /	
lha /	
der yang gshegs te /	
nyid kyi dpung gi tshogs la rjes su bstan du gsol //	
de nas rgyal po nga las nu 'di snyam du sems te /	
bdag la dzambu'i gling /	
'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba yod /	
bdag gi pho brang gi nang du rin po che'i char zhag bdun du phabs /	
bdag shar gyi lus 'phags kyi gling du yang song ste /	
lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por bdag gis shar gyi lus 'phags kyi gling du rjes su bstan /	
bdag nub kyi ba lang spyod kyi gling du yang song ste /	
@299b lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por bdag gis nub kyi	
ba lang spyod kyi gling du rjes su bstan na	
/ byang gi sgra mi snyan zhes bya ba'i gling /	
'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos rab tu gang la /	
gzhan yang /	
mi de dag ni /	
bdag gir bya ba med pa /	
yongs su 'dzin pa med pa zhig yod ces grag gi /	
ma la bdag der yang song la /	
rang gi dpung gi tshogs la rjes su bstan par bya'o //	
snyam pa dang /	
sems bskyed ma thag tu rgyal po nga las nu	
dpung gi tshogs bye ba brgyad 'bum dang thabs cig	
tu bu stong gis yongs su bskor nas /	
mdun nas 'gro ba rin po che sna bdun dang nam mkha' la 'phags te chas pa dang /	
rgyal po nga las nus ri rab kyi ngos logs	
nas sa phyogs dkar zhing dkar ba dag mthong ngo	
// mthong nas kyang gnod sbyin lha gnas la smras pa /	
lha gnas /	
sa phyogs dkar zhing dkar ba pha bi ci zhig yin /	
lha /	
de ni /	
byang gi sgra mi snyan gyi mi rnams kyi ma	
rmos ma btab pa'i 'bras s'a lu'i 'bru lags te	
/ 'di ltar /	
byang gi sgra mi snyan pa'i mi rnams ni /	
ma rmos ma btab pa'i 'bras s'a lu'i 'bru la longs spyod pa lags pas /	
lha yang der gshegs nas ma rmos ma btab pa'i	
'bras s'a lu'i 'bru la longs spyod par 'gyur lags	
so // rgyal po nga las nus thos nas yang /	
blon @300a *//	
po rnams la smras pa /	
sna bo dag /	
khyed kyis sa phyogs dkar zhing dkar ba dag mthong ngam /	
lha /	
mthong lags so //	
sna bo dag /	
de ni /	
byang gi sgra mi snyan gyi mi rnams kyi ma	
rmos ma btab pa'i 'bras s'a lu'i 'bru yin te	
/ 'di ltar /	
byang gi sgra mi snyan pa'i mi rnams ni /	
ma rmos ma btab pa'i 'bras s'a lu'i 'bru la longs spyod pa yin pas /	
khyed cag kyang der song nas ma rmos ma btab	
pa'i 'bras s'a lu'i 'bru la longs spyod par 'gyur	
ro // rgyal po nga las nu chas pa na /	
ri rab kyi ngos logs na bkra shing bkra ba'i	
shing ljon pa'i phreng ba bkod pa bzhin du gyur	
pa dag rgyang ring po kho na nas mthong ngo	
// mthong nas kyang /	
yang gnod sbyin lha gnas la smras pa /	
lha gnas /	
bkra zhing bkra ba'i shing ljon pa phreng ba bkod	
pa bzhin du gyur pa pha bi ci zhig yin	
/ lha /	
de rnams ni /	
byang gi sgra mi snyan gyi mi rnams kyi dpag bsam gyi shing lags te /	
'di ltar /	
byang gi sgra mi snyan gyi mi rnams ni /	
dpag bsam gyi gos 'tshal lags so //	
rgyal po nga las nus thos nas yang blon po rnams la smras pa /	
sna bo dag /	
khyed kyis bkra zhing bkra ba'i shing ljon pa phreng	
ba bkod pa bzhin du gyur pa dag mthong ngam	
/ lha /	
mthong lags so //	
sna bo dag /	
de rnams ni /	
byang gi sgra mi snyan gyi mi rnams kyi dpag bsam gyi gos kyi shing yin te /	
'di ltar /	
byang gi sgra mi snyan gyi mi rnams ni /	
dpag bsam gyi shing gi gos gyon pa yin @300b gyi; khyod kyang der song nas /	
dpag bsam gyi shing gi gos gyon par 'gyur ro //	
rgyal po nga las nu byang gi sgra mi snyan du song ste /	
rgyal po nga las nu byang gi sgra mi snyan du 'dug nas /	
rgyal po nga las nus ji ltar sems can bsod nams byas pa /	
dge ba byas pa /	
mthu chen po /	
rdzu 'phrul chen pos rang gi bsod nams kyi 'bras bu myong ba ltar /	
byang gi sgra mi snyan gyi gling du lo mang po dang; lo brgya phrag mang po dang /	
lo stong phrag mang po dang /	
lo brgya stong phrag mang por rang gi dpung gi tshogs rnams la rjes su bstan to //	
de de na rang gi dpung gi tshogs la rjes	
su ston pa la brgya byin drug shi 'phos pa	
lon no // yang /	
rgyal po nga las nus gnod sbyin lha gnas la smras pa /	
bka' 'og tu ma chud pa'i gling gzhan 'ga' lta yod dam /	
lha /	
ma mchis so //	
'on kyang sum cu rtsa gsum pa'i lha tshe ring ba /	
kha dog dang ldan pa /	
bde ba mang zhing gzhal med khang mthon po na yun ring du gnas pa dag mchis kyi /	
kye ma /	
lha sum cu rtsa gsum pa'i lha rnams la gzigs su bzhud cig /	
de nas rgyal po nga las nu 'di snyam du sems te /	
bdag la dzambu'i gling /	
'byor ba dang /	
rgyas pa dang /	
bde ba dang /	
lo legs pa skye bo dang /	
mi mang pos gang ba yang yod /	
bdag la rin po che sna bdun 'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim bdag rin po che dang /	
bdun @301a *//	
pa blon po rin po che yang yod /	
bdag la bu dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms pa stong yang tshang /	
bdag gi pho brang gi nang du yang rin po che'i char zhag bdun babs /	
bdag shar gyi lus 'phags kyi gling du yang song ste /	
lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por bdag gis /	
shar gyi lus 'phags kyi gling du rjes su bstan /	
bdag nub kyi ba lang spyod kyi gling du yang song ste /	
lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por bdag gis nub kyi ba lang spyod kyi gling du rjes su bstan /	
bdag byang gi sgra mi snyan gyi gling du yang song ste /	
lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por bdag gis byang gi	
sgra mi snyan gyi gling du rang gi dpung gi	
tshogs la rjes su bstan na /	
sum cu rtsa gsum pa'i lha tshe ring ba /	
kha dog dang ldan pa /	
bde ba mang zhing gzhal med khang mthon po na	
yun ring du gnas pa dag cig yod ces grag	
gi / ma la bdag sum cu rtsa gsum pa'i lha rnams blta ba'i phyir 'gro'o //	
snyam pa dang /	
sems bskyed ma thag tu /	
rgyal po nga las nu dpung gi tshogs bye ba	
brgyad 'bum dang thabs cig tu bu stong gis yongs	
su bskor nas / mdun nas 'gro ba rin po	
che sna bdun dang steng gi nam mkha' la 'phags	
su bskor nas / te chas so // ri'i rgyal @301b po ri rab ni /	
gser gyi ri bo bdun gyis bskor ba yin pas /	
de nas rgyal po nga las nu gser gyi ri bo mu khyud 'dzin la gnas te /	
de de na rang gi dpung gi tshogs la rjes	
su ston pa la brgya byin drug shi 'phos pa	
lon no // ri bo mu khyud 'dzin nas gser gyi ri bo rnam par 'dud la 'dug ste /	
de de na rang gi dpung gi tshogs la rjes	
su ston pa la brgya byin drug shi 'phos pa	
lon no // ri bo rnam par 'dud nas gser gyi ri bo rta rna la 'dug ste /	
de de na rang gi dpung gi tshogs la rjes	
su ston pa la brgya byin drug shi 'phos pa	
lon no // ri bo rta rna nas gser gyi ri bo blta na sdug la 'dug ste /	
de de na rang gi dpung gi tshogs la rjes	
su ston pa la brgya byin drug shi 'phos pa	
lon no // ri bo blta na sdug nas gser gyi ri bo seng ldeng can la 'dug ste /	
de de na rang gi dpung gi tshogs la rjes	
su ston pa la brgya byin drug shi 'phos pa	
lon no // ri bo seng ldeng can nas gser gyi ri bo gshol mda' 'dzin la 'dug ste /	
de de na rang gi dpung gi tshogs la rjes	
su ston pa la brgya byin drug shi 'phos pa	
lon no // ri bo gshol mda' 'dzin nas gser gyi ri bo gnya' shing 'dzin la 'dug ste /	
de de na rang gi dpung gi tshogs la rjes	
su ston pa la brgya byin drug shi 'phos pa	
lon no // bar sdom la /	
mu khyud 'dzin dang rnam par 'dud //	
de bzhin ri bo rta rna dang //	
blta na sdug dang seng ldeng can /	
gshol mda' 'dzin dang gnya' shing 'dzin //	
ri bo gnya' shing 'dzin nas steng gi @302a *//	
nam mkha' la 'phags te chas pa na /	
ri rab kyi bang rim de la drang srong lnga brgya po de rnams gnas te /	
de rnams kyis rgyal po de 'ong ba mthong nas /	
de rnams kyis smras pa /	
shes ldan dag /	
rgyal po 'thab krol can 'dir 'ong ngo //	
de na drang srong bzhin ngan zhes bya ba de	
khyor bar chu blugs te gtor bas dpung gi tshogs	
rnams thogs par gyur pa dang /	
de'i mdun nas blon po rin po che 'gro bas /	
des drang srong de rnams la smras pa /	
bram ze khro ba dor bar gyis //	
'di ni kun la 'grub pa yin //	
'di ni mi dbang nga las nu //	
bya kar de dag ma yin no //	
ji tsam na /	
rgyal po nga las nu phyogs der phyin nas smras pa /	
dpung gi tshogs 'di su zhig gis bkag /	
blon po rin po ches smras pa /	
drang srong rnams kyis so //	
rgyal pos smras pa /	
drang srong 'di rnams nang na ci zhig la dga'/	
des smras pa /	
lha /	
ral pa la dga' lags so //	
rgyal pos smras pa /	
'di rnams ral pa byi nas /	
bdag gi mdun nas 'gro bar gyur cig /	
ces byas pa dang /	
de nas de rnams kyi ral pa byi nas lag	
na mda' gzhu thogs te mdun du rgyug par brtsams	
pa dang / bud med rin po ches rgyal po la gsol pa /	
lha /	
drang srong 'di rnams ni /	
dka' thub can lags na /	
'di dag ci bgyi /	
thong lags /	
rgyal pos btang ba dang /	
de rnams kyis slar yang brtson 'grus la gnas nas	
mngon par shes pa lnga mngon sum du byas @302b	
so; ;rgyal po nga las nu yang dpung gi tshogs	
dang nam mkha' la 'phags te chas so //	
ri rab ri'i rgyal po /	
dpag tshad brgyad khri ni /	
'og tu gser gyi sa gzhi la thug par 'dug go /	
dpag tshad brgyad khri ni /	
chu'i steng du byung ste /	
de ltar dpag tshad 'bum drug khri yod do //	
de'i ngos re re la yang dpag tshad brgyad khri yod do //	
de ni /	
kho ra khor yug tu dpag tshad sum 'bum nyi khri yod de /	
rin po che sna bzhi'i rang bzhin /	
bzang po /	
mdzes pa /	
blta na sdug pa yin no //	
de'i steng na lha sum cu rtsa gsum pa rnams gnas te /	
sum cu rtsa gsum pa'i lha rnams kyi srung ma lnga po /	
chu la gnas pa'i klu rnams dang /	
gnod sbyin lag na yol go thogs pa rnams dang /	
phreng thogs rnams dang /	
rtag tu myos rnams dang /	
rgyal po chen po bzhi rnams bkod pa las /	
chu na gnas pa rnams kyis /	
rgyal pa nga las nu'i dpung gi tshogs rnams bkag pa dang /	
ji tsam na rgyal po nga las nub phyogs der phyin nas smras pa /	
dpung gi tshogs 'di su zhig gis bkag /	
de rnams kyis smras pa /	
lha /	
chab na gnas pa'i klu rnams kyis so //	
rgyal pos smras pa /	
bdag dud 'gro rnams dang g-yul 'gyed dam /	
des smras pa /	
chu la gnas pa'i klu 'di dag nyid dag nyid bdag gi mdun nas 'gro bar gyur cig /	
ces byas pa dang /	
de nas rgyal po nga las nu'i mdun nas 'gro bar chas so //	
ji tsam na /	
klu de rnams rgyal po nga las nu'i mdun nas	
rgyug cing lha lag na yol go thogs kyi drung	
du phyin pa dang /	
de rnams kyis de @303a *//	
dag la dris pa /	
shes ldan dag ci ste rgyug /	
de rnams kyis smras pa /	
'dir mi'i rgyal po 'ong ngo //	
de nas klu de rnams dang /	
lha lag na yol go thogs pa rnams log nas yang dpung gi tshogs de thogs par byas so //	
ji tsam na /	
rgyal po nga las nu 'ongs nas /	
des smras pa /	
dpung gi tshogs 'di su zhig gis bkag /	
des smras pa /	
lha lag na yol go thogs 'di rnams kyis dpung gi tshogs bkag lags so //	
rgyal po nga las nus smras pa /	
lha lag na yol go thogs 'di dag nyid bdag gi mdun nas 'gro bar gyur cig /	
de nas de rnams mdun nas rab tu rgyug ste /	
ji tsam na /	
klu de rnams dang lhan cig lha phreng thogs rnams kyi drung du phyin pa dang /	
de rnams kyis de dag la dris pa /	
shes ldan dag ci sto rgyug /	
de dag gis smras pa /	
mi'i rgyal po 'dir 'ong ngo //	
de nas lha dang klu de rnams yang log nas /	
dpung gi tshegs thogs par byas pa dang /	
rgyal po phyogs der phyin nas /	
des smras pa /	
dpung gi tshogs 'di su zhig gis bkag /	
des smras pa /	
lha /	
lha phreng thogs rnams kyis so //	
rgyal pos smras pa /	
lha phreng thogs 'di dag nyid bdag gi mdun nas 'gro bar gyur cig /	
de nas de rnams mdun nas rgyug par brtsams so //	
de rnams kyis brgyugs nas /	
lha rtag tu myos rnams kyi drung du phyin pa dang /	
de rnams kyis de dag la dris pa /	
shes ldan dag ci ste rgyug /	
de dag gis smras pa /	
mi'i rgyal po @303b 'dir 'ong ngo //	
de nas de rnams log nas /	
yang dpung gi tshogs de thogs par byas pa dang /	
rgyal po phyogs der phyin nas des smras pa /	
dpung gi tshogs 'di su zhig gis bkag /	
das smras pa /	
lha /	
lha rtag tu myos rnams kyis so //	
rgyal pos smras pa /	
lha rtag tu myos 'di dag nyid bdag gi mdun nas 'gro bar gyur cig /	
de nas de rnams mdun nas brgyugs so //	
de rnams kyis brgyugs nas /	
rgyal chen bzhi'i ris kyi lha rnams kyi lha rnams kyi drung du phyin pa dang /	
de rnams kyis de dag la dris pa /	
shes ldan dag ci ste rgyug /	
mi'i rgyal po 'dir 'ong ngo //	
rgyal chen bzhi rnams kyis bsam pa /	
sems can 'di ni /	
bsod nams kyi mthu chen po dang ldan pa yin te /	
de dgag par mi nus so //	
snyam nas /	
de nas rgyal chen bzhi'i ris kyi lha de rnams kyis sum cu rtsa gsum pa'i lha rnams la /	
'dir mi'i rgyal po nga las nu 'ong ngo //	
zhes sbran to //	
sum cu rtsa gsum pa'i lha rnams kyis bsam pa /	
sems can 'di ni /	
bsod nams kyi mthu chen po dang ldan pa yin pas /	
de bzlog par mi bya yi /	
mchod yon gyis bsu bar bya'o //	
snyam nas /	
de nas sum cu rtsa gsum pa'i lha de rnams kyis /	
mchod yon gyis bsu'o //	
rgyal po nga las nu ri rab kyi rtse la 'dzeg pa na /	
tshal sngo zhing sngo ba'i phreng ba sprin spungs pa lta bu mthon po dag mthong ngo //	
mthong nas kyang gnod sbyin lha gnas la smras pa /	
lha gnas /	
tshal sngo ba'i phreng ba sprin spungs pa lta bu mthon po pha bi dag ci zhig yin /	
lha /	
de ni /	
sum @304a *//	
cu rtsa gsum pa'i lha rnams kyi shing yongs 'du sa brtol zhes bgyi ba rnams lags te /	
sum cu rtsa gsum pa'i lha rnams dbyar zla ba	
bzhi lha'i 'dod pa'i yon tan lnga dang 'byor cing	
ldan par de na rtse bar bgyid /	
dga' bar bgyid /	
dga' mgur spyod par bgyid do //	
lha yang der byon nas lha'i 'dod pa'i yon tan lnga dang 'byor cing ldan par rol par mdzad /	
dgyes par mdzad /	
dgyes mgur spyad par mdzod cig /	
rgyal po nga las nus thos nas yang blon po rnams la smras pa /	
sna bo dag /	
khyed cag gis tshal sngo zhing sngo ba'i phreng ba	
sprin spungs pa lta bu mthon po dag mthong ngam	
/ lha /	
mthong lags so //	
sna bo dag /	
de ni /	
sum cu rtsa gsum pa'i lha rnams kyi shing yongs su 'du sa brtol zhes bya ba yin te /	
sum cu rtsa gsum pa'i lha rnams dbyar zla ba	
bzhi lha'i 'dod pa'i yon tan lnga dang 'byor cing	
ldan par de na rtse bar byed /	
dga' bar byed /	
dga' mgur spyod par byed kyi /	
sna bo dag /	
khyed cag kyang der phyin nas 'dod pa'i yon tan lnga dang 'byor cing ldan par rtse bar gyis /	
dga' bar gyis /	
dga' mgur spyod par gyis shig /	
yang /	
rgyal po nga las nus ri rab kyi rtse na	
dkar zhing dkar ba sprin spungs pa lta bu mthon	
po zhig mthong ngo //	
mthong nas kyang gnod sbyin lha gnas la smras pa /	
lha gnas /	
dkar zhing dkar ba sprin spungs pa lta bu mthon po pha bi ci zhig yin /	
lha /	
de ni /	
sum cu rtsa gsum pa'i lha @304b rnams kyi mdun sa chos bzang lags te /	
sum cu rtsa gsum pa'i lha rnams dang /	
rgyal chen bzhi rnams der 'dus shing tshogs nas /	
lha dang mi rnams kyi don sems par bgyid /	
'jal bar bgyid /	
nye bar rtog par bgyid de /	
lha yang der bzhud par 'gyur ro //	
rgyal po nga las nus blon po rnams la smras pa /	
sna bo dag /	
khyed cag gis dkar zhing dkar pa sprin spungs pa lta bu mthon po mthong ngam /	
lha mthong lags so //	
sna bo dag /	
de ni /	
sum cu rtsa gsum pa'i lha rnams kyi mdun sa chos bzang zhes bya ba yin te /	
sum cu rtsa gsum pa'i lha rnams dang /	
rgyal chen bzhi rnams der 'dus shing tshogs nas lha dang mi rnams kyi don sems par byed /	
'jal bar byed /	
nye bar rtog par byed de /	
sna bo dag /	
khyed cag kyang der 'gro bar 'gyur ro //	
sum cu rtsa gsum pa'i lha rnams kyi grong khyer blta na sdug ces bya ba ni /	
chu dang zheng du dpag tshad nyis stong lnga brgya yod de /	
kho ra khor yug tu dpag tshad khri yod pa /	
gser gyi ra ba rim pa bdun gyis yongs su bskor ba ste /	
ra bde de rnams kyi 'phang du ni /	
dpag tshad phyed dang gsum yod do //	
ra bde rnams la lcog rnam pa bzhi po /	
gser las byas pa dang /	
dngul las byas pa dang /	
beed'urya las byas pa dang /	
shel las byas pa dag btags so //	
skar khung kha yar lta ba dang /	
mar lta ba dag kyang btod do //	
grong khyer blta na sdug gi nang gi sa'i phyogs ni /	
bzang po /	
mdzes pa /	
blta na sdug pa /	
bkra ba /	
shin tu bkra ba /	
tshon brgya rtsa gcig @305a *//	
gis bkra bar byas pa /	
dper na /	
ras bal gyi 'da' ba'am /	
shing bal gyi 'da' ba lta bur 'jam pa /	
shin tu 'jam pa /	
rkang pas mnan na ne ma zhes byed la /	
rkang pa bteg na par zhes byed pa /	
lha'i me tog mand'a ra ba'i phung po pus mo nub tsam bkram pa ste /	
rlung langs pas me tog rnying pa rnams khyer la /	
me tog gsar pa rnams 'bab par byed do //	
blta na sdug gi grong khyer la sgo dgu brgya dgu bcu rtsa dgu yod de /	
sgo re re na gnod sbyin gos sngon po can go cha bgos pa /	
mda' gzhu skyas kor thogs pa lnga brgya /	
'di ltar sum cu rtsa gsum pa'i lha rnams bsrung ba dang /	
bskyab pa dang /	
mdzes par bya ba'i phyir gnas so //	
grong khyer blta na sdug gi srang gi srid du ni /	
dpag tshad nyis stong lnga brgya yod la /	
rgyar ni /	
dpag tshad bcu gnyis yod de /	
bzang po /	
mdzes pa /	
blta na sdug pa /	
gser gyi phye mas brdal ba /	
tsandan gyi chus chag chag btab pa /	
gser gyi dra bas bres pa /	
de'i phyogs kun na rdzing bu rnam pa sna tshogs yod de /	
rdzing bu de rnams pha gu rnam pa bzhi po /	
gser las byas pa dang /	
dngul las byas pa dang /	
bee d'urya las byas pa dang /	
shel las byas pas bskor to //	
rdzing bu de rnams kyi them skas rnam pa bzhi po /	
gser las byas pa dang /	
dngul las byas pa dang /	
bee d'urya las byas pa dang /	
shel las byas pa yin no //	
rdzing bu de rnams lan kan rnam pa bzhi po /	
gser las byas pa dang /	
dngul las @305b byas pa dang /	
beed'urya las byas pa dang /	
shel las byas pas bskor cing /	
gser las byas pa'i lan kan gyi gzungs gzer dang /	
gdang bu dang /	
lan kan gyi rten ma dngul las byas pa dang /	
dngul las byas pa'i lan kan gyi gzungs gzer dang /	
gdang bu dang /	
lan kan gyi rten ma gser las byas pa dang /	
bee d'urya las byas pa'i lan kan gyi gzungs gzer dang /	
gdang bu dang /	
lan kan gyi rten ma shel las byas pa dang /	
shel las byas pa'i lan kan gyi gzungs gzer dang /	
gdang bu dang /	
lan kan gyi rten ma beed'urya las byas pa yin no //	
rdzing bu de rnams chu sbrang rtsi ltar mngar zhing bsil bas gang la /	
autpa la dang /	
padma dang /	
ku mu da dang /	
padma dkar pos gang zhing /	
chu la gnas pa'i bya rnam pa sna tshogs 'dod	
rgur sgyur ba'i gzugs can rnams kyis snyan cing 'jebs	
la yid du 'ong ba'i sgra skad 'byin par byed	
do // de'i phyogs kun na me tog gi shing dang /	
'bras bu'i shing dang /	
dbu rgyan skye ba dag /	
shin tu dbyibs legs shing legs par skyes pa ni /	
dper na /	
phreng ba mkhan nam /	
phreng ba mkhan gyi slob ma mkhas pa zhig gis /	
rna rgyan du bya ba'i phyir me tog gi phreng ba legs par bgyus pa bzhin no //	
thang la gnas pa'i bya rnam pa sna tshogs 'dod	
rgur sgyur ba'i gzugs can rnams kyang snyan cing 'jebs	
pa'i sgra skad 'byin no //	
grong khyer blta na sdug na dpag bsam gyi gos kyi shing ljon pa rnam pa bzhi po /	
sngon po dang /	
ser po dang /	
@306a *// dmar po dang /	
dkar po rnams las dpag bsam gyi shing ljon pa las byung ba'i gos rnam pa bzhi po /	
sngon po dang /	
ser po dang /	
dmar po dang /	
dkar po rnams te lha'am /	
lha'i bu mo dag /	
ji lta bu 'dod pa'i sems bskyed ma thag tu de lta bu lag tu thob par 'gyur ro //	
rgyan gyi shing rnam pa bzhi po rnams las /	
rgyan rnam pa bzhi po /	
lag pa'i rgyan dang /	
rkang pa'i rgyan dang /	
smad kyi rgyan dang /	
snang bar bya ba'i rgyan no //	
lha'i bu'am /	
lha'i bu mo dag /	
ji lta bu 'dod pa'i sems bskyed ma thag tu de lta bu lag tu thob par 'gyur ro /	
rol mo'i cha byad rnam pa bzhi po /	
pi wang dang /	
gling bu dang /	
pi wang rgyud gsum pa dang /	
sgra snyam rnams las /	
lha'am lha'i bu mos /	
ji lta bu 'dod pa'i sems bskyed ma thag tu de lta bu lag tu thob par 'gyur ro //	
lha'i kha zas rnam pa bzhi po /	
ser po dang /	
sngon po dang /	
dmar po dang /	
dkar po rnams las /	
lha'am lha'i bu mos /	
ji lta bu 'dod pa'i sems bskyed ma thag tu de lta bu lag tu thob par 'gyur ro //	
khang pa dang /	
khang pa brtsegs ma dang /	
bsil khang dang /	
khyams dang /	
skar khung dang /	
mthongs khung can bud med kyi tshogs dang /	
lha mo'i tshogs 'du ba'i gnas dag yod do //	
de na btung ba /	
sbrang rtsi'i btung ba dang /	
ma dha ba'i btung ba dang /	
ka dam bha ra'i btung ba dang /	
rol mo'i sgra skad rnams kyis sum cu @306b rtsa gsum pa'i lha rnams rtse bar byed /	
dga' bar byed /	
dga' mgur spyod par byed de /	
rang gi bsod nams kyi 'bras bu nyams su myong bar byed do //	
sum cu rtsa gsum pa'i lha rnams kyi lha'i mdun sa chos bzang zhes bya ba /	
srid du dpag tshad sum brgya /	
rgyar dpag tshad sum brgya ste /	
kho ra khor yug tu dpag tshad dgu brgya yod pa /	
bzang po /	
mdzes pa /	
blta na sdug pa /	
shel gyi rgyu las byung ba ste /	
grong khyer de las dpag tshad dang phyed dang bzhi gyen du 'phags so //	
der sum cu rtsa gsum pa'i lha rnams kyi stan bshams pa ni /	
nye dbang po sum cu rtsa gnyis dang /	
sum cu rtsa gsum pa'i lha rnams kyi dbang po brgya byin gyi stan dag so sor bshams so //	
rgyal po nga las nu'i stan ni /	
de dag thams cad kyi 'jug kho nar bshams so //	
de nas sum cu rtsa gsum pa'i lha rnams mchod yon thogs te /	
rgyal po nga las nu bsu'o //	
de na sems can bsod nams kyi rnam par smin	
pas dbang che bar grags pa gang yin pa de	
dag ni / rim gyis nang du zhugs so //	
lhag ma rnams ni /	
phyi rol tu 'khod pa dang /	
rgyal po nga las nus bsam pa /	
stan bshams pa gang dag yin pa 'di rnams las /	
stan tha ma gang yin pa ni /	
gdon mi za bar bdag gi stan yin no //	
snyam nas /	
de nas rgyal po nga las nu 'di snyam du /	
kye ma'o //	
lha rnams kyi dbang po brgya byin gyis stan phyed	
bdag la bstabs kyang ci ma rung snyam du bsam	
pa dang / sems bskyed ma thag tu /	
rgyal po chen po lha rnams kyi dbang po brgya byin gyis /	
@307a *// rgyal po nga las nu la stan phyed bstabs nas /	
rgyal po nga las nu lha'i dbang po brgya byin gyi stan phyed la 'dug go /	
rgyal po chen po rgyal po nga las nu dang /	
lha rnams kyi dbang po brgya byin stan cig la 'dug pa na /	
'di lta ste /	
srid du'am /	
zheng du'am /	
kha dog rgyas pa'am /	
smre ngag la khyad par ram /	
tha dad du bya ba cung zad kyang med de /	
gzhan du na /	
lha rnams kyi dbang po brgya byin ni /	
mig mi 'dzum mo //	
rgyal po chen po rgyal po nga las nu sum	
cu rtsa gsum pa'i lha rnams kyi nang na 'dug	
pa la / brgya byin sum cu rtsa drug shi 'phos pa lon no //	
yang /	
de na lha rnams la /	
lha dang lha ma yin g-yul 'gyed pa 'byung ste /	
de la /	
gal te lha ma yin rnams pham par gyur na ni /	
lha ma yin de rnams grong khyer gyi sgo bcad nas ra ba'i kha bskor nas 'dug go /	
'on te lha rnams pham par gyur na ni /	
lha de rnams khang pa'i sgo rnams bcad nas ra ba'i kha bskor nas 'dug go /	
ji tsam na /	
lha ma yin rnams dpung gi tshogs yan lag bzhi	
pa go bskon nas gcan rim pa lnga dral te	
/ lha rnams kyi dbang po brgya byin gyi drung du g-yul 'gyed du 'ongs pa dang /	
gnod sbyin rnams kyis lha rnams kyi lha'i dbang po brgya byin la smras pa /	
ko'u shi ka mkhyen par mdzod cig /	
lha ma yin rnams kyis gcan rim pa lnga dral te nye bar mchis kyi /	
khyod kyi bgyi ba dang /	
bsham pa gang lags pa de @307b mdzod cig /	
de nas lha rnams kyi dbang po brgya byin dpung gi tshogs yan lag bzhi go bgos nas /	
lha ma yin dang g-yul sprad pa'i phyir spags pa rgyal po nga las nus mthong nas smras pa /	
bzhugs shig /	
bdag nyid mchi'o //	
brgya byin gyis smras pa /	
de bzhin mdzod cig /	
de nas rgyal po nga las nu dpung gi tshogs	
bye ba brgyad 'bum dang steng gi nam mkha' la	
'phags nas / gzhu rgyud kyi sgra sbrengs so //	
lha ma yin rnams kyis de thos nas smras pa /	
'di su'i gzhu rgyud kyi sgra yin /	
de rnams kyis 'di ni /	
rgyal po nga las nu'i gzhu rgyud kyi sgra yin no //	
zhes thos so //	
thos nas kyang ngo mtshar skyes par gyur to //	
ji tsam na /	
rgyal po nga las nus spags pa dang /	
chos nyid kyis lha ma yin de rnams g-yul 'gyed	
pa'i shing rta dag nam mkha' la thad ka thad	
kar 'dug ste / gang gi yang mtho dman med pa yin pa las /	
rgyal po nga las nu'i ni /	
lha ma yin thams cad kyi ltag na nam mkha' la 'phags nas 'dug go /	
lha ma yin de rnams kyis smras pa /	
bdag cag gi ltag na nam mkha' la spags te 'dug pa 'di /	
su zhig yin /	
de rnams kyis /	
'di ni /	
mi'i rgyal po nga las nu zhes bya ba yin no //	
zhes thos so //	
thos nas kyang de rnams kyis bsam pa /	
gang gi shing rta bdag cag gi ltag tu nam mkha' las 'gro ba'i sems can 'di ni /	
bsod nams kyi rnam par smin pas dbang che bar grags pa yin no //	
snyam nas /	
de rnams pham @308a *//	
par gyur te /	
'jigs skrag cing bcom pas rgyab bstan nas lha ma yin rnams kyi gnas su zhugs so //	
rgyal po nga las nus smras pa /	
gang rgyal /	
blon po rnams kyis smras pa /	
lha rgyal lags so //	
rgyal pos bsam pa /	
sum cu rtsa gsum pa'i lha rnams pas ni /	
bdag lhag go /	
snyam mo //	
de nas rgyal po nga las nu 'di snyam du sems te /	
bdag la dzambu'i gling /	
'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos rab tu gang ba yang yod /	
bdag la shar gyi lus 'phags dang /	
nub kyi ba lang spyod dang /	
byang gi sgra mi snyan gyi gling yang yod /	
bdag la rin po che sna bdun 'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
btsun mo rin po che dang /	
khyim bdag rin po che dang /	
bdun pa blon po rin po che yang yod /	
bdag la bu dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms par byed pa stong yang chang bar yod /	
bdag gi pho brang gi nang du yang gser gyi char zhag bdun du babs /	
bdag sum cu rtsa gsum pa'i lha rnams kyi nang du yang phyin /	
lha'i mdun sa chos bzang du yang zhugs /	
lha rnams kyi dbang po brgya byin kyang bdag la stan phyed bstabs kyi /	
kye ma'o //	
bdag gis lha rnams kyi @308b dbang po brgya byin gnas 'di nas phyung la /	
bdag kho nas lha dang mi rnams kyi rgyal srid kyi dbang phyug la dbang bya'o //	
snyam pa dang /	
sems bskyed ma thag tu /	
rgyal po chen po rgyal po nga las nu 'byor pa de las yongs su nyams te /	
dzambu'i gling du 'ongs nas nad tshabs chen po zhig	
gis thebs te sdug bsngal mi zad pa 'chi ba	
la thug pa myong ba dang /	
de nas rgyal po nga las nu'i blon po dang /	
rtsis pa dang /	
rgyal srid 'bul ba'i sna chen po la gtogs pa	
dang gsang sngags kyis lhan cig 'tsho bar byed pa	
rnams / rgyal po nga las nu ga la ba der song ste phyin pa dang /	
rgyal po nga las nu la 'di skad ces smras so //	
lha 'das nas yul 'khor gyi mi slad ma rnams /	
shes ldan dag /	
rgyal po nga las nus /	
nongs pa'i dus kyi tshe ci zhig gsungs zhes 'dri na /	
de skad du 'dri ba de dag la bdag cag gis ji skad du lan gdab par bgyi /	
sna bo dag /	
nga 'das nas /	
gal te khyed cag la skye bo phyi ma rnams	
nye bar 'ongs nas de skad du 'dri bar byed	
na / 'dri ba de dag la khyed kyis lan 'di skad ces thob cig /	
shes ldan dag /	
rgyal po nga las nu ni /	
rin po che sna bdun dang yang ldan /	
mi'i 'byor pa rnam bzhi gling bzhir rgyal srid kyi dbang phyug la dbang byed du bcug /	
sum cu rtsa gsum pa'i lha rnams kyi nang du yang song nas /	
'dod pa'i yon tan rnam pa lnga po dag gis mi ngoms bzhin du @309a *//	
nongs so //	
zhes zer ro //	
zhes gyis shig /	
tshigs su bcad pa dag kyang smras pa /	
karsha pa na'i char babs kyang //	
'dod pa dag la ngoms pa med /	
mkhas pas 'dod pa mnog chung zhing //	
sdug bsngal mang por shes nas ni //	
lha yi 'dod pa rnams la yang //	
dga' bar 'gyur ba med pa nyid //	
yang dag rdzogs pa'i sangs rgyas kyi /	
nyan thos sred pa zad la dga'//	
gangs kyi ri dang mnyam pa yi //	
gser gyi ri bor gyur kyang ni //	
gcig gi nor du'ang de mi chog /	
mkhas pas de ltar shes par bya //	
gang zhig gzhi 'dis sdug bsngal rtog pa de //	
'dod pa dag la gzhar yang ji ltar dga'//	
'jig rten nor dag zug rdur rtogs nas ni //	
bstan pas de nyid gdul phyir bslab par bya //	
rgyal po chen po /	
de lta bas na /	
rnam grangs des na 'dis /	
khyod kyis 'di ltar gang mi'i 'jig rten na 'dod	
pa'i yon tan lngas ngoms shing chog shes te 'chi	
bar 'gyur ba'i mi gang dag yin pa de dag	
ni / nyung gi /	
mi'i 'jig rten na 'dod pa'i yon tan lngas mi	
ngoms shing chog mi shes te 'chi bar 'gyur ba	
ni / ches mang bar rig par bya'o //	
de nas rgyal po nga las nus gtan pa med pa'i mchod sbyin btang nas /	
tshigs su bcad de smras pa /	
'jig rten pha rol yang shes shing //	
tshe thung bar ni shes byas nas //	
bsod nams dag ni bya ba ste //	
bsod nams ma @309b byas sdug bsngal 'gyur //	
de bas bsod nams 'dod pa yis //	
sbyin pa tshul bzhin btang byas na //	
'jig rten 'di dang pha rol tu //	
sbyin pa byas pa dga' bar 'gyur //	
ji tsam na /	
grong mi dang /	
yul mi rnams kyis /	
rgyal po nga las nu na ste shi la thug cing 'dug go /	
zhes thos so //	
thos nas kyang yang srog chags brgya stong du ma dag /	
rgyal po nga las nu blta ba'i phyir nye bar song ba dang /	
rgyal pos skye bo'i tshogs rnams la 'dod pa rnams kyi nyes dmigs kyi gtam yang byas /	
khyim na gnas pa'i nyes dmigs dang /	
de bzhin du 'dod pa smad pa yang bshad de /	
de thos nas srog chags brgya stong du ma dag	
khyim gyi gnas spangs nas drang srong rnams kyi nang	
du rab tu byung ste /	
nags tshal du 'dug nas /	
tshangs pa'i gnas bzhi bsgoms pas /	
'dod pa rnams la 'dun pa spangs te /	
de la mang du gnas pas tshangs pa'i 'jig rten du skal pa mnyam par skyes so //	
rgyal po chen po rgyal po nga las nus /	
ji srid gzhon nu rtse ba'i sa na rtses pa dang /	
ji srid rgyal tshab byas pa dang /	
ji srid dzambu'i gling du rgyal srid chen po byas pa dang /	
ji srid shar gyi lus 'phags dang /	
nub kyi ba lang spyod dang /	
byang gi sgra mi snyan dang /	
gser gyi ri bo bdun la gnas pa dang /	
ji srid du sum cu rtsa gsum gyi lha rnams	
kyi gnas su song ste gnas la de'i bar la	
brgya byin brgyad cu rtsa bzhi shi 'phos pa lon	
no // rgyal po chen po /	
lha rnams kyi dbang po brgya byin gyi @310a *//	
tshe'i tshad ni /	
mi rnams kyi lo brgya gang yin pa de ni /	
sum cu rtsa gsum pa'i lha rnams kyi nyin zhag gcig yin no //	
nyin zhag de sum cu la zla ba gcig zla	
ba bcu gnyis la lo gcig tu brtsis pa'i lha	
rnams kyi lo stong ni /	
sum cu rtsa gsum pa'i lha rnams kyi tshe'i tshad yin te /	
de la /	
mi'i ltar bgrang na /	
lo bye ba phrag gsum dang drug khri yong ngo //	
rgyal po chen po /	
gang gi tshe rgyal po nga las nus sum cu	
rtsa gsum pa'i lha rnams kyi nang du song ste	
/ 'di skad ces /	
kye ma'o //	
bdag la lha rnams kyi dbang po brgya byin gyis	
stan phyed bstabs kyang ci ma rung snyam du sems	
bskyed pa de'i tshe de'i dus kyi brgya byin ni	
/ dge slong 'od srung yin no //	
gang gi tshe rgyal po nga las nus 'di lta bu'i sems bskyed de /	
ma la bdag gis lha rnams kyi dbang po brgya byin gnas 'di nas phyung la /	
bdag nyid lha dang mi rnams kyi rgyal srid kyi dbang phyug la dbang bya'o //	
snyam pa de'i tshe de'i dus kyi lha rnams kyi dbang po brgya byin ni /	
yang dag par rdzogs pa'i sangs rgyas 'od srung yin te /	
sems can shin tu dbang cher grags pa la ngan sems bskyed pa des na /	
'byor pa de las nyams nas 'dzam bu'i gling du 'ongs te /	
nad tshabs chen pos thebs shing 'chi ba la thug	
pa'i tshor ba mi zad pa myong bar gyur to	
// rgyal po chen po /	
ji snyam du sems /	
de'i tshe de'i dus kyi @310b rgyal po las nu gang yin pa de ni /	
nga nyid yin te /	
gang yang ngas sems can de snyed cig la phan pa byas pa na /	
des bla na med pa'i ye shes ma thob bo //	
'on kyang de dag ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
btsun pa /	
rgyal po nga las nus las ci zhig bgyis na /	
las de'i rnam par smin pas sems bskyed ma thag	
tu dgung bdun du pho brang nang du gser gyi	
char bab lags / rgyal po chen po /	
sngon byung ba /	
'das pa'i dus na /	
'jig rten du ston pa de bzhin gshegs pa dgra	
bcom pa yang dag par rdzogs pa'i sangs rgyas rig	
pa dang zhabs su ldan pa /	
bde bar gshegs pa /	
'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa /	
sangs rgyas bcom ldan 'das thams cad zil gnon ces bya ba byung ste /	
de'i tshe tshong dpon gyi bu khyim phub nas ring po ma lon pa zhig gnas so //	
yul de na chos lugs kyis /	
bag mar btang nas ring por ma lon par bag rdzongs btab ste /	
khyim thab la gtong ba'i bag ma gang yin pa	
rin po che sna bzhi las byas pa'i me tog	
gis brgyan nas khyim thab la gtong la /	
khyim thab des kyang de khrid nas rang gi khyim du 'gro bas /	
tshong dpon gyi bu des /	
rin @311a *//	
po che sna bzhi las byas pa'i me tog thogs	
nas bzhon pa la zhon te rang gi khyim du	
chas so // de chas pa las re zhig cig na /	
lam na tshur yang dag par rdzogs pa'i sangs rgyas thams cad zil gnon ljongs rgyu zhing byon to //	
des de skyes bu chen po'i mtshan sum cu rtsa gnyis kyis brgyan pa /	
blta bas chog mi shes pa mthong nas shin tu dad pa skyes so //	
de nas de dad pas brlan pa'i sems kyis bzhon	
pa las babs nas rin po che sna bzhi las	
byas pa'i me tog de rnams kyis yang dag par	
rdzogs pa'i sangs rgyas thams cad zil gnon la gtor	
ro // yang dag par rdzogs pa'i sangs rgyas thams cad zil gnon gyis /	
me tog de dag ji ltar shing rta'i 'phang lo tsam sha stag tu gyur nas /	
gshegs na yang phyi bzhin 'ong zhing /	
bzhugs na yang 'dug pa de lta bur byin gyis brlabs pa dang /	
de dad pa skyes nas tshigs su bcad de smras pa /	
sbyin pa chen por gyur pa 'di yis ni //	
'gro ba'i nang du rang byung sangs rgyas shog /	
brgal nas sngon gyi rgyal bas ma bsgral ba'i //	
skye bo'i tshogs rnams bdag gis sgrol gyur cig /	
drang srong che kun zil gnon bcom ldan la //	
nga yis gser gyi me tog bzang gtor nas //	
go 'phang mchog 'di 'dod nas de yi tshe //	
nga yis smon lam rgya chen btab pa yin //	
bsod nams de nyid kyi ni rnam smin gyis //	
legs @311b mthong chen po nga yi grong khyer yang //	
gser las byas pa dga' dga' ltar 'dug pa //	
pho brang rtsva can zhes ni bya bar gyur //	
rgyal po chen po /	
ji snyam du sems /	
de'i tshe de'i dus kyi tshong dpon gyi bu de ni /	
nga nyid yin no //	
gang yang ngas yang dag par rdzogs pa'i sangs rgyas	
thams cad zil gnon la sems dang ba bskyed nas	
rin po che sna bzhi'i me tog gis gtor ba'i	
las de'i rnam par smin pas /	
nga'i pho brang gi nang du zhag bdun du gser gyi char bab po //	
btsun pa /	
rgyal po nga las nus ci zhig bgyis na /	
las de'i rnam par smin pas /	
gling bzhi pa rnams su rgyal srid kyi dbang phyug	
la dbang bgyis pa nas sum cu rtsa gsum pa'i	
lha rnams kyi bar du mchis lags /	
rgyal po chen po /	
sngon byung ba /	
'das pa'i dus na /	
'jig rten du yang dag par rdzogs pa'i sangs rgyas rig pa dang zhabs su ldan pa /	
bde bar gshegs pa /	
'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa /	
sangs rgyas bcom ldan 'das rnam par gzigs zhes bya ba byung ste /	
de ljongs rgyu zhing gshegs pa na /	
rim gyis rgyal po'i pho brang gnyen ldan du byon to //	
de nas yang dag par rdzogs pa'i sangs rgyas rnam par gzigs /	
snga dro sham thabs mnabs /	
lhung bzed dang chos gos bsnams nas /	
rgyal po'i pho brang gnyen ldan du bsod snyoms la zhugs so //	
de nas 'bru 'tshong ba'i tshong pa zhig @312a *//	
gis /	
yang dag par rdzogs pa'i sangs rgyas rnam par gzigs de /	
blta bas chog mi shes pa mthong nas lhag par dad pa skyes te /	
de dad pa skyes nas sran mud ga la spar bas bcus te lhung bzed du blugs pa dang /	
de las sran mud ga la 'brum bu bzhi zhig lhung bzed du song ngo //	
'brum bu gcig ni /	
lhung bzed kyi khar phog nas sa la lhung ngo //	
lhag ma rnams ni /	
lhung bzed kyi nang du ma song ba nyid du sa la bo'o //	
de nas tshong pa de dad pa skyes nas smon lam btab pa /	
sbyin pa chen por gyur pa 'di yis ni //	
'gro ba'i nang du rang byung sangs rgyas shog /	
brgal nas sngon gyi rgyal bas ma bsgral ba'i //	
skye bo'i tshogs rnams bdag gis sgrol gyur cig /	
ces btab bo //	
'dul ba gzhi /	
bam po zhe gnyis pa /	
rgyal po chen po ji snyam du sems /	
de'i tshe de'i dus kyi 'bru 'tshong ba'i tshong pa gang yin pa de ni /	
nga nyid yin te /	
nga de na gang yang dag par rdzogs pa'i sangs rgyas rnam par gzigs la dad pa skyes te /	
sran mud ga la spar bas bcus nas lhung bzed du blugs pa dang /	
de las sran mud ga la 'brum bu bzhi zhig lhung bzed du song ngo //	
lhag ma rnams ni /	
sa la bo'o //	
des de'i rnam par smin pas /	
gling bzhi rnams su rgyal srid kyi dbang phyug la dbang byas so //	
gang yang de nas sran mud ga @312b 'brum bu	
gcig gis lhung bzed kyi khar phog nas sa la	
lhung ba'i las kyi rnam par smin pas /	
sum cu rtsa gsum pa'i lha rnams kyi bar du son to //	
rgyal po chen po /	
gang sran mud ga lhung bzed du blugs pa sa la ma lhung na /	
las de'i rnam par smin pas lha dang mi rnams	
kyi bar la rgyal srid kyi dbang phyug la dbang	
byed par 'gyur ro //	
de'i tshe de'i dus kyi 'bru 'tshong ba'i tshong pa gang yin pa de ni /	
nga las nu de nyid yin no //	
de ltar na /	
rgyal po chen po /	
sangs rgyas bcom ldan 'das thugs rje chen po can la bya ba byas pa ni /	
'bras bu dang /	
phan yon shin tu chen por 'gyur ro //	
rgyal po chen po /	
de lta bas na /	
'di ltar /	
sangs rgyas bcom ldan 'das la bya ba bya'o //	
zhes bslab par bya'o //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sems can rnams	
la phan pa byas pa gang yin pa de nyon	
cig / rgyal po chen po /	
sngon byung ba rgyal po legs mthong chen po zhes bya ba /	
'khor lo sgyur ba'i rgyal po mtha' bzhir rnam par rgyal ba /	
chos kyi rgyal po chos dang ldan pa /	
rin po che sna bdun dang /	
mi rnams 'byor pa bzhi dang ldan pa zhig byung ngo //	
rgyal po legs mthong chen po rin po che sna bdun po gang dag dang ldan zhe na /	
'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
btsun mo rin @313a *//	
po che dang /	
khyim bdag rin po che dang /	
bdun pa ni /	
blon po rin po che yin no //	
rgyal po legs mthong chen po mi rnams kyi 'byor pa bzhi po gang dag dang ldan zhe na /	
tshe ring zhing yun ring du gnas pa yin te /	
de gzhon nu'i rtsed mos rtse ba la lo brgyad khri bzhi stong lon no //	
rgyal tshab byed pa la lo brgyad khri bzhi stong lon no //	
rgyal srid chen po byed pa la lo brgyad khri bzhi stong lon no //	
rgyal po chen po'i drang srong gi tshangs par spyod pa la lo brgyad khri bzhi stong lon no //	
rgyal po legs mthong chen po tshe ring zhing yun ring du gnas pa gang yin pa 'di ni /	
rgyal po legs mthong chen po'i 'byor pa zhes bya'o //	
gzhan yang /	
rgyal po legs mthong chen po ni /	
gzugs bzang ba /	
mdzes pa /	
blta na sdug pa yin te; mi'i kha dog las 'das pa /	
lha'i kha dog ni /	
ma thob pa ste /	
rgyal po legs mthong chen po /	
gzugs bzang ba /	
mdzes pa /	
blta na sdug pa gang yin pa 'di ni /	
rgyal po legs mthong chen po'i 'byor pa zhes bya'o //	
gzhan yang /	
rgyal po legs mthong chen po ni /	
gnod pa chung zhing nad med pa'i rang bzhin can yin te /	
pho ba ha cang bsil pa ma yin zhing ha cang dro ba ma yin pa /	
drod snyoms pa dang /	
dus kun tu bde ba dang /	
gnod pa med pa dang ldan pas zos pa dang /	
'thungs pa dang /	
'chos pa dang /	
myangs pa rnams legs @313b par bde bar 'ju bar 'gyur te /	
rgyal po legs mthong chen po gnod pa chung zhing	
nad med pa'i rang bzhin can gang yin pa 'di	
ni / rgyal po legs mthong chen po'i 'byor pa zhes bya'o //	
gzhan yang /	
rgyal po legs mthong chen po ni /	
grong mi dang /	
yul mi rnams kyi snying du sdug cing yid du 'ong ba yin te /	
dper na /	
bu rnams la pha bzhin te /	
rgyal po chen po dus gcig cig na /	
rgyal po legs mthong chen po skyed mos tshal gyi gnas su song ba na /	
shing rta sgyur ba la smras pa /	
shing rta sgyur ba /	
re zhig shing rta rim gyis dal bu dal bus sgyur cig /	
ngas grong mi dang /	
yul mi rnams la yun ring du lta'o //	
grong mi dang /	
yul mi rnams kyis kyang shing rta sgyur ba la smras pa /	
shing rta sgyur ba /	
re zhig shing rta rim gyis dal bu dal bus sgyur cig dang /	
bdag cag kyang lha la yun ring du lta'o //	
rgyal po legs mthong chen po /	
yul mi dang /	
grong mi rnams kyi snying du sdug cing yid du 'ong ba gang yin pa 'di ni /	
rgyal po legs mthong chen po'i 'byor pa zhes bya'o //	
de nas dus gzhan zhig na /	
grong mi dang /	
yul mi rnams gser dang /	
dngul dang /	
nor bu rin po che dang /	
la ba rin po che mang po dag thogs nas /	
rgyal po legs mthong chen po gang na ba der dong ste phyin pa dang /	
rgyal po legs mthong chen po la 'di skad ces smras so //	
lha'i slad du bdag cag gis gser dang /	
dngul dang /	
@314a *// nor bu rin po che dang /	
la ba rin po che mang po 'di dag 'tshal te mchis lags na /	
lha thugs brtse ba'i slad du 'di dag bzhes su gsol /	
sna bo dag /	
nga'i yul na 'di 'dra ba'i nor gyi rigs yod pas mi 'dod do //	
zhes smras nas /	
len du ma btub bo //	
grong mi dang /	
yul mi rnams kyis lan gnyis /	
lan gsum du rgyal po legs mthong chen po la 'di skad ces smras so //	
lha'i slad du bdag cag gis gser dang /	
dngul dang /	
nor bu rin po che dang /	
la ba rin po che 'di dag 'tshal te mchis lags na /	
lha thugs brtse ba'i slad du 'di dag bzhes su gsol /	
rgyal po'i legs mthong chen pos kyang lan gnyis /	
lan gsum du grong mi dang /	
yul mi rnams la 'di skad ces smras so //	
sna bo dang /	
nga'i yul na 'di 'dra'i nor gyi rigs yod pas mi 'dod do //	
zhes smras nas len du ma btub bo //	
de nas grong mi dang yul mi rnams 'di snyam du sems te /	
bdag cag gis lha'i phyir gser dang /	
dngul dang /	
nor bu rin po che dang /	
la ba rin po che rab tu mang po sta gon byas la /	
de bdag cag gis blangs te slar so so'i gnas su 'dong ba ni /	
bdag cag gi tshul ma yin pas /	
ma la bdag cag gis rgyal po legs mthong chen po'i mdun du gser dang /	
dngul gyi phung po cher spungs la /	
mtha' gcig tu nor bu rin po che dang /	
la ba rin po che bzhag nas 'di dag ni /	
lha @314b khyod kyi dkor gyi rigs lags so //	
zhes smras te mi lta bar 'dong ngo //	
snyam nas /	
de nas grong mi dang /	
yul mi rnams kyis /	
rgyal po legs mthong chen po'i mdun du rin po che dang /	
gser phung po chen por spungs nas /	
mtha' gcig tu nor bu rin po che dang /	
la ba rin po che bzhag ste /	
'di dag ni /	
lha khyod kyi dkor gyi rigs lags so //	
zhes smras nas mi lta bar dong ngo //	
de nas rgyal po legs mthong chen po /	
'di snyam du sems te /	
bdag gi nor gyi rigs ni /	
chos bzhin gyis rnyed pa yin gyi /	
chos ma yin pas ni ma yin pas /	
ma la bdag gis chos dang mthun pa'i khang bzang brtsig go snyam pa dang /	
mtha'i rgyal phran brgyad khri bzhi stong gis /	
rgyal po legs mthong chen po chos dang mthun pa'i khang bzang rtsig par spro'o zhes thos so //	
thos nas kyang rgyal po legs mthong chen po gang na ba der dong ste phyin pa dang /	
rgyal po legs mthong chen po la 'di skad ces smras so //	
lha /	
chos dang mthun pa'i khang bzang rtsig pa la thugs kyi 'phrin las bskyang du gsol /	
lha'i chos dang mthun pa'i khang bzang bdag cag gis brtsig par bgyi'o //	
sna bo dag /	
kho bo'i yul na 'di 'dra ba'i nor gyi rigs yod pas mi dgos so //	
zhes smras nas ma gnang ngo //	
de nas khams kyi rgyal phran brgyad khri bzhi stong gis /	
rgyal po legs mthong chen po'i rkang pa la gtugs nas /	
kha cig gis ni /	
gos kyi mtha' nas bzung /	
kha cig gis ni /	
rgyal @315a *//	
po legs mthong chen po ga la ba de logs su thal mo sbyar ba btud nas /	
rgyal po legs mthong la 'di skad ces smras so //	
lha /	
chos dang mthun pa'i khang bzang rtsig pa la thugs kyi 'phrin las bskyang du gsol /	
lha'i chos dang mthun pa'i khang bzang bdag cag gis brtsig par bgyi'o //	
rgyal po legs mthong chen pos /	
khams kyi rgyal phran brgyad khri bzhi stong la cang mi smra bas gnang ngo //	
de nas khams kyi rgyal po brgyad khri bzhi stong gis /	
rgyal po legs mthong chen po cang mi smra bas gnang bar rig nas /	
rang rang gi gnas su dong ste /	
gser dang /	
dngul mang po dang /	
rin po che'i ka ba re re khyer nas /	
rgyal po legs mthong chen po gang na ba der dong ste phyin nas /	
rgyal po legs mthong chen po la 'di skad ces smras so //	
lha'i chos dang mthun pa'i khang bzang bdag cag gis gang du ji tsam zhig rtsig lags /	
grong pa dag /	
khyed kyis de'i phyir rtsva can gyi shar phyogs su	
chos dang mthun pa'i khang bzang chur dpag tshad gcig	
/ rgyar dpag tshad gcig pa zhig rtsigs shig /	
de nas khams kyi rgyal phran brgyad khri bzhi stong	
gis rtsva can gyi shar phyogs su chos dang mthun	
pa'i khang bzang rgyar dpag tshad gcig /	
chur dpag tshad gcig pa zhig brtsigs te /	
chos dang mthun pa'i khang bzang gi ka rten gyi gzhi rnam pa bzhi po /	
gser las byas pa dang /	
dngul las byas pa dang /	
bee @315b d'urya las byas pa dang /	
shel las byas pa bres so //	
chos dang mthun pa'i khang bzang la ka ba rnam pa bzhi po //	
gser las byas pa dang /	
zhes bya ba nas /	
shel las byas pa'i bar dag btsugs so //	
gser las byas pa'i ka ba'i rten dang /	
ka gzhu dang /	
bre phul dang /	
gdung ni /	
dngul las byas so //	
dngul las byas pa'i ni /	
gser las byas so //	
bee d'urya las byas pa'i ni /	
shel las byas so //	
shel las byas pa'i ka ba'i ka rten dang /	
ka gzhu dang /	
bre phul dang /	
gdung ni /	
bee d'urya las so //	
chos dang mthun pa'i khang bzang la phyi tshe rnam pa bzhi po /	
gser las byas pa nas shel las byas pa'i bar dag bres so //	
chos dang mthun pa'i khang bzang la phyam rnam pa bzhi po /	
gser las byas pa nas shel las byas pa'i bar bzhi'o //	
chos dang mthun pa'i khang bzang la gdung ring rnam pa bzhi po /	
gser las byas pa nas shel las byas pa'i bar bres so //	
chos dang mthun pa'i khang bzang la ba gam rnam pa bzhi po /	
gser las byas pa nas shel las byas pa'i bar btags so //	
chos dang mthun pa'i khang bzang la spang leb rnam pa bzhi po /	
gser las byas pa nas shel las byas pa'i bar gyis g-yogs so //	
chos dang mthun pa'i khang bzang la them skas rnam pa bzhi po /	
gser las byas pa nas shel las byas pa'i bar brtsigs so //	
chos dang mthun pa'i khang bzang la lan kan rnam pa bzhi po /	
gser las byas pa @316a *//	
nas shel las byas pa'i bar gyis bskor to //	
gser las byas pa'i lan kan gyi gzungs gzer dang /	
gdang bu dang /	
lan kan gyi rten ma ni /	
dngul las byas so //	
dngul las byas pa'i ni /	
gzungs gzer dang /	
gdang bu dang /	
lan kan gyi rten ma gser las byas so //	
shel las byas pa'i ni /	
gzungs gzer dang /	
gdang bu dang /	
lan kan gyi rten ma bee d'urya las byas so //	
yang /	
chos dang mthun pa'i khang bzang la khang pa brtsegs ma brgyad khri bzhi stong brtsigs te /	
khang pa brtsegs ma rnam pa bzhi po /	
gser las byas pa nas shel las byas pa'i bar rnams la /	
gser las byas pa'i khang pa brtsegs mar ni /	
dngul las byas pa'i khri lhas ma can /	
mgo na ka shi ka'i ras kyi gding ba can dang /	
stan nang tshangs can gyi gding ba can dang /	
za bug gi gding ba can dang /	
aar mo nig gi gding ba can dang /	
ka lingka'i ras phran gyi gding ba can steng g-yogs dang bcas pa /	
phyogs gnyis su sngas dmar po bcug pa'i bar dag bshams so //	
dngul las byas pa la ni /	
gser las byas pa'o //	
bee d'urya las byas pa la ni /	
shel las byas pa'o //	
shel las byas pa la ni /	
bee d'urya las byas pa'i khri lhas ma can nas	
phyogs gnyis su sngas dmar po bcug pa'i bar dag	
bshams so // gser las byas pa'i khang pa brtsegs ma'i mdun du ni /	
dngul las @316b byas pa'i shing ta la lo ma dang /	
me tog dang /	
'bras bu gser las byas pa sbrengs so //	
dngul las byas pa'i mdun du ni /	
gser las byas pa'o //	
bee d'urya las byas pa'i mdun du ni /	
shel las byas pa'o //	
shel las byas pa'i mdun du bee d'urya las byas pa lo ma dang /	
me tog dang /	
'bras bu shel las byas pa sbrengs so //	
shing ta la de rnams rlung gis bskyod pa na /	
'di lta bu'i sgra yid du 'ong ba 'byung ste /	
dper na /	
skyes bu mkhas pa sil snyan yan lag lnga dang	
ldan pa yang dag par legs par bsgrags pa bzhin	
no // chos dang mthun pa'i khang bzang la gser gyi bye ma bdal cing /	
tsandan gyi chus chag chag btab la /	
gser gyi dra ba dang /	
gser gyi dril bu g-yer kha brgyus pas btags so //	
de nas khams kyi rgyal phran brgyad khri bzhi stong gis /	
chos dang mthun pa'i khang bzang gi bya ba thams cad zin par rig nas /	
chos dang mthun pa'i khang bzang gi mdun du chos dang mthun pa'i rdzing chur dpag tshad gcig /	
rgyar dpag tshad gcig pa zhig brkos te /	
chos dang mthun pa'i rdzing du pha gu rnam pa bzhi po /	
gser las byas pa dang /	
dngul las byas pa dang /	
bee d'urya las byas pa dang /	
shel las byas pas brtsigs so //	
chos dang mthun pa'i rdzing la them skas rnam pa bzhi po /	
gser las byas pa nas shel las byas pa'i bar gyis brtsigs so //	
chos dang mthun pa'i rdzing la lan kan rnam pa	
bzhi po gser las byas pa nas shel las @317a	
*// byas pa'i bar gyis bskor te /	
gser las byas pa'i lan kan gyi gzungs gzer dang /	
gdang bu dang /	
lan kan gyi rten ma dngul las byas so //	
dngul las byas pa'i ni /	
gser las byas so //	
bee d'urya las byas pa'i ni /	
shel las byas so //	
shel las byas pa'i ni /	
gzungs gzer dang /	
gdang bu dang /	
lan kan gyi rten ma bee d'urya las byas so //	
chos dang mthun pa'i rdzing du chu nas skye bo'i me tog rnam pa sna tshogs 'di lta ste /	
autpa la dang /	
padma dang /	
ku mu da dang /	
padma dkar po dang /	
dri zhim dang /	
dri ngad 'jam dang /	
dus tshigs thams cad dang /	
dus thams cad pa'i me tog /	
skye bo thams cad la dgag pa med pa bskyed do //	
chos dang mthun pa'i rdzing gi 'gram gnyis su thang	
las skyes pa'i me tog rnam pa sna tshogs 'di	
lta ste / aa ti mukta ka dang /	
tsampa ka dang /	
pa ta la dang /	
pa ri sha ka dang /	
ma li ka dang /	
na ba ma li ka dang /	
yid du 'ong dang /	
yu ti ka dang /	
dha nu ka ri dang /	
dus tshigs thams cad pa dang /	
dus thams cad pa'i me tog /	
skye bo thams cad la dgag pa med pa dag bskyed do //	
chos dang mthun pa'i rdzing du gser gyi gcal bkram zhing /	
tsandan gyi chus bkang la /	
gser gyi dra ba dang /	
gser gyi dril bu g-yer kha brgyus pas bres so //	
de nas khams kyi rgyal phran brgyad khri bzhi stong gis /	
chos dang mthun pa'i rdzing gi bya ba thams cad zin par rig nas /	
chos dang mthun pa'i rdzing gi mdun @317b du chos	
dang mthun pa'i shing ta la'i tshal chur dpag tshad	
gcig pa / rgyar dpag tshad gcig zhig btsugs te /	
chos dang mthun pa'i shing ta la'i tshal du ta la rnam pa bzhi po /	
gser las byas pa nas /	
shel las byas pa'i bar btsugs pa la /	
gser las byas pa'i ni /	
lo ma dang /	
me tog dang /	
'bras bu dngul las byas pa btsugs so //	
dngul las byas pa'i ni /	
gser las byas so //	
gser las byas pa'i ni /	
bee d'urya las byas so //	
bee d'urya las byas pa'i ni /	
lo ma dang /	
me tog dang /	
'bras bu shel las byas pa btsugs so //	
yang /	
shing ta la'i tshal de rnams rlung gis bskyod pa na /	
'di lta bu'i sgra yid du 'ong ba 'byung bar 'gyur te /	
dper na /	
skyes bu mkhas pas sil snyan yan lag lnga dang	
ldan pa yang dag par legs par bsgrags pa bzhin	
no // chos dang mthun pa'i shing ta la'i tshal la lan kan rnam pa bzhi po /	
gser las byas pa dang /	
dngul las byas pa dang /	
rin po che las byas pa dang /	
shel las byas pas bskor te /	
gser las byas pa'i lan kan gyi gzungs gser dang /	
gdang bu dang /	
lan kan gyi rten ma ni /	
dngul las byas pa bskor to //	
zhes bya ba'i bar gong ma bzhin no //	
chos dang mthun pa'i shing ta la'i tshal na gser gyi gcal bkram zhing /	
tsandan gyi chus chag chag btab la /	
gser gyi dra ba gser gyi dril bu g-yer kha brgyus pa bres so //	
de nas khams kyi rgyal phran brgyad khri bzhi stong gis chos dang mthun pa'i @318a *//	
khang bzang dang /	
chos dang mthun pa'i rdzing dang /	
chos dang mthun pa'i shing ta la'i tshal gyi bya ba thams cad zin par rig nas /	
rgyal po legs mthong chen po gang na ba der dong ste lhags pa dang /	
rgyal po legs mthong chen po la 'di skad ces smras so //	
lha'i chos dang mthun pa'i khang bzang dang /	
chos dang mthun pa'i rdzing dang /	
chos dang mthun pa'i shing ta la'i tshal yang bgyis lags te /	
lha /	
da de'i dus la bab par dgongs shig /	
de nas rgyal po legs mthong chen po /	
'di snyam du sems te /	
'di ltar /	
khang bzang 'di nyid du thog mar bdag kho na gnas pa ni /	
bdag gi cha ma yin gyi /	
ma la bdag gis bdag gi yul na dge sbyong dang /	
bram ze dang /	
tshul bzang por bkur ba gang dag gnas pa de	
dag la chos dang mthun pa'i khang bzang du zan	
byin la / re re la yang ras bcos bu gsar pa zung re re bskon snyam nas /	
de nas rgyal po legs mthong chen pos /	
chos dang mthun pa'i khang bzang du rang sangs rgyas lnga brgya la zan byin te /	
re re la yang ras bcos bu zung re bskon nas /	
tshigs su bcad de smras pa /	
mkhas pas nor ni mang po dag /	
rnyed nas bag med mi bya ste //	
tshul khrims ldan pa gang dag la //	
yon grub 'gyur ba rnams la sbyin //	
de ltar yid gzhungs dad pa can //	
ma chags sems kyis 'dir sbyin nas //	
mkhas pa 'jig rten mnog med pa //	
bde ba can du skye bar 'gyur //	
rgyal po @318b chen po /	
de'i tshe de'i dus kyi rgyal po legs mthong chen po zhes bya ba /	
'khor los bsgyur ba'i rgyal po gling bzhi la dbang ba /	
rin po che sna bdun dang /	
mi rnams kyi 'byor pa bzhi dang ldan par gyur pa de /	
gzhan zhig yin snyam na /	
khyod kyis de ltar mi blta ste /	
nga nyid /	
de'i tshe de'i dus na rgyal po legs mthong chen po zhes bya ba /	
'khor los bsgyur ba'i rgyal po gling bzhi la dbang ba; rin po che sna bdun dang /	
mi rnams kyi 'byor pa rnam pa bzhi dang ldan par gyur to //	
rgyal po chen po /	
ngas sbyin pa'am /	
sbyin pa'i bgo bsha' des bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i sbyin pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs pa tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sbyin pa dag	
btang / bsod nams dag byas pa gang yin pa de nyon cig /	
rgyal po chen po /	
sngon byung ba /	
bram ze shing s'a la chen po lta bu dus dpog ces bya ba zhig byung bar gyur pas /	
des bram ze rnams la sbyin pa 'di lta bu byin te /	
glang po che gser gyis brgyan pa /	
gser gyis mdzes par byas pa /	
gser gyi rgyal mtshan can /	
gser gyi dra bas g-yogs pa brgyad khri bzhi stong bram ze rnams la sbyin par byin no //	
rta gser gyis brgyan pa /	
gser gyis mdzes par byas pa /	
gser gyi dra bas g-yogs @319a *//	
pa brgyad khri bzhi stong bram ze rnams la sbyin par byin no /	
shing rta rnam pa bzhi po /	
gser las byas pa dang /	
dngul las byas pa dang /	
bee d'urya las byas pa dang /	
shel las byas pa /	
sengge'i pags pas g-yogs pa /	
gung lpags kyis g-yogs pa /	
aar mo nig gis g-yogs pa /	
rnam par rgyal byed kyi ba dan can brgyad khri	
bzhi stong bram ze rnams la sbyin par byin no	
// gser gyi snod dngul sil mas bkang ba brgyad khri bzhi stong bram ze rnams la sbyin no //	
dngul gyi snod gser phyes bkang ba brgyad khri bzhi stong bram ze rnams la sbyin par byin no /	
khri rnam pa bzhi po /	
gser las byas pa dang /	
dngul las byas pa dang /	
bee d'urya las byas pa dang /	
shel las byas pa lhas ma can /	
mgon ka shi ka'i ras bting ba /	
stan nang tshangs can bting ba /	
stan chen po bting ba /	
ka lingka'i gos kyis steng g-yogs pa /	
steng g-yogs brtsegs ma can /	
phyogs gnyis su sngas dmar po bshams pa brgyad khri bzhi stong dang /	
ras zung rnam pa bzhi po /	
ka shi ka'i ras phran dang /	
zar ma'i ras phran dang /	
d'u bu la'i ras phran dang /	
ko tam pa'i ras phran zung brgyad khri bzhi stong dang /	
ba gser gyi rva can /	
rmig pa dngul las byas pa /	
be'u spu mthun dang bcas pa /	
khar ba'i zo ba can /	
ras bcos bu phrugs kyis g-yogs pa brgyad khri bzhi stong dang /	
bu mo gser gyi dpung brgyan dang /	
mgul rgyan @319b thogs pa /	
legs par brgyan pa brgyad khri bzhi stong bram ze rnams la sbyin pa byin na /	
zas dang /	
skom dang /	
bza' ba dang /	
bca' ba dang /	
bldag pa dang /	
bzhi pa lta smos kyang ci dgos /	
rgyal po chen po /	
bram ze shing s'a la chen po lta bu dus	
dpog gis bram ze rnams la de lta bu'i sbyin	
pa'i byin pa 'di bas ni /	
gang gis phyi rol pa'i drang srong /	
'dod pa rnams las 'dod chags dang bral ba brgya la zan byin na /	
sbyin pa de bas sbyin pa 'di 'bras bu ches che'o //	
rgyal po chen po /	
bram ze shing s'a la chen po lta bu dus	
dpog gis bram ze rnams la sbyin pa de lta	
bu byin pa gang yin pa 'di dang /	
gang gis phyi rol pa'i drang srong /	
'dod pa rnams las 'dod chags dang bral ba brgya la zan byin pa bas /	
gang gis so so'i skye bo dzambu'i tshal na 'dug pa gcig la zan byin na /	
sbyin pa de bas sbyin pa 'di'i 'bras bu ches che'o //	
bram ze shing s'a la chen po lta bu dus	
dpog gis bram ze rnams la sbyin pa de lta	
bu byin pa gang yin pa 'di dang /	
gang gis phyi rol pa'i drang srong /	
'dod pa rnams las 'dod chags dang bral ba brgya la zan byin pa bas /	
gang gis rgyun du zhugs pa'i 'bras bu mngon sum	
du bya ba'i phyir zhugs pa gcig la zan byin	
na / sbyin pa de bas sbyin pa 'di'i 'bras bu ches che'o //	
de la sogs pa rgyas par thams cad la brtsams nas thams cad brjod par bya ste /	
mjug khron bri bar bya'o //	
gang gis rgyun du zhugs pa'i 'bras bu mngon sum	
du bya ba'i phyir zhugs par brgya la zan byin	
@320a *// pa bas /	
gang gis rgyun du zhugs pa gcig la zan byin na /	
sbyin pa de bas sbyin pa 'di'i 'bras bu ches che ba'o //	
gang gis rgyun du zhugs pa brgya la zan byin pa bas /	
gang gis lan gcig phyir 'ong ba'i 'bras bu mngon	
sum du bya ba'i phyir zhugs pa gcig la zan	
byin na / sbyin pa de bas sbyin pa 'di'i 'bras bu ches che ba'o //	
gang gis lan gcig phyir 'ong ba'i 'bras bu mngon	
sum du bya ba'i phyir zhugs pa brgya la zan	
byin pa bas / gang gis lan gcig phyir 'ong ba gcig la zan byin na /	
sbyin pa de bas sbyin pa 'di'i 'bras bu ches che ba'o //	
gang gis lan gcig phyir 'ong ba brgya la zan byin pa bas /	
gang gis phyir mi 'ong ba'i 'bras bu mngon sum	
du bya ba'i phyir zhugs pa gcig la zan byin	
na / sbyin pa de bas sbyin pa'i 'bras bu ches che ba'o //	
gang gis phyir mi 'ong ba'i 'bras bu mngon sum	
du bya ba'i phyir zhugs pa brgya la zan byin	
pa bas / gang gis phyir mi 'ong ba gcig la zan byin na /	
de bas sbyin pa 'di'i 'bras bu ches che ba'o //	
gang gis phyir mi 'ong ba brgya bas /	
gang gis dgra bcom pa'i 'bras bu mngon sum du	
bya ba'i phyir zhugs pa gcig la zan byin na	
/ sbyin pa de bas sbyin pa 'di'i 'bras bu ches che'o //	
gang gis dgra bcom pa'i 'bras bu mngon sum du bya ba'i phyir zhugs pa brgya bas ni /	
gang gis dgra bcom pa gcig la zan byin na /	
sbyin pa de bas sbyin pa 'di'i 'bras bu ches che'o //	
gang gis dgra @320b bcom pa brgya la zan byin pa bas /	
gang gis phyogs bzhi'i dge slong gi dge 'dun la kun dga'i ra ba phul na /	
sbyin pa de bas sbyin pa 'di'i 'bras bu ches che'o //	
gang gis kun dga' ra ba de nyid du gtsug lag khang rtsig tu bcug na /	
de bas 'di'i 'bras bu ches che'o //	
gang gis gtsug lag khang de nyid du gnas mal 'di lta ste /	
khri dang /	
khri'u dang /	
stan nang tshangs can dang /	
la ba dang /	
sngas dang /	
gor bu dag phul na /	
de bas 'di'i 'bras bu ches che'o //	
gang gis gtsug lag khang de nyid du gtan gyi	
rkyen ris bcad de rjes su mthun pa'i mchod sbyin	
btsugs na / de bas 'di'i 'bras bu ches che'o //	
gang gis sangs rgyas la skyabs su song zhing /	
chos dang dge 'dun la skyabs su song nas bslab pa'i gzhi rnams blangs na /	
de bas 'di'i 'bras bu ches che'o //	
gang gis byams pa'i sems dang ldan pa zhes bya ba rgyas par sbyar te /	
de bas 'di'i 'bras bu ches che'o //	
rgyal po chen po /	
bram ze shing s'a la chen po lta bu dus	
dpog gis bram ze de rnams la sbyin pa de	
lta bu byin pa gang yin pa 'di dang /	
gang gis phyi rol pa'i drang srong /	
'dod pa rnams la 'dod chags dang bral ba brgya la zan byin pa dang /	
gang gis rgyun du zhugs pa'i 'bras bu mngon sum	
du bya ba'i phyir zhugs pa brgya la zan byin	
pa dang / gang gis rgyun du zhugs pa brgya dang /	
gang gis lan gcig phyir 'ong ba'i 'bras bu mngon sum du bya ba'i 'phyir zhugs pa brgya dang /	
gang gis lan gcig phyir 'ong ba brgya dang /	
gang @321a *//	
gis phyir mi 'ong ba'i 'bras bu mngon sum du bya ba'i phyir zhugs pa brgya dang /	
gang gis phyir mi 'ong ba brgya dang /	
gang gis dgra bcom pa'i 'bras bu mngon sum du bya ba'i phyir zhugs pa brgya dang /	
gang gis dgra bcom pa brgya dang /	
gang gis phyogs bzhi'i dge slong gi dge 'dun la kun dga' ra ba phul ba dang /	
gang gis kun dga' ra ba nyid du gtsug lag khang rtsig tu bcug pa dang /	
gang gis gtsug lag khang de nyid du gnas mal 'di lta ste /	
khri dang /	
khri'u dang /	
stan nang tshangs can dang /	
la ba dang /	
sngas dang /	
gor bu dag phul ba dang /	
gang gis gtsug lag khang de nyid du gtan gyi	
rkyen ris bcad de rjes su mthun pa'i mchod sbyin	
'dzugs pa dang / gang gis sangs rgyas la skyabs su 'gro /	
chos dang dge 'dun la skyabs su 'gro zhing bslab pa'i gzhi rnams blangs pa dang /	
gang gis byams pa'i sems dang ldan pa zhes bya ba rgyas pa bas /	
gang zhig 'du byed thams cad mi rtag par rjes su lta zhing zad par rjes su lta /	
'dod chags dang bral bar rjes su lta /	
'gog par rjes su lta /	
nges par 'byung bar rjes su lta zhing gnas na /	
sbyin pa de bas 'di'i 'bras bu ches che'o //	
rgyal po chen po /	
de lta bas na /	
khyod kyis 'di ltar bslab par bya ste /	
'du byed thams cad la mi rtag par rjes su lta zhing gnas par bya'o //	
zad par rjes su lta ba dang /	
'dod chags dang bral bar rjes su lta ba dang /	
'gog par rjes su lta ba dang /	
nges par 'byung @321b par rjes su lta zhing gnas par bya'o //	
zhes khyod kyis de ltar bslab par bya'o //	
rgyal po chen po /	
de ltar bram ze shing s'a la chen po dus dpog des /	
bram ze rnams la sbyin pa dag btang /	
bsod nams dag byas nas /	
tshigs su bcad de smras pa /	
sbyin pa byin pas bde bar 'gyur //	
sbyin pa byin pas 'jigs pa med //	
lha dang mi yi nang dag na //	
sbyin pa yis ni legs par mchod //	
de bas 'byor pa 'dod pa dang //	
dbang phyug dang ni lha yul dang //	
thar pa 'dod pas rtag tu ni //	
'jigs pa med par sbyin pa btang //	
rgyal po chen po /	
de'i tshe de'i dus kyi bram ze shing s'a la	
chen po lta bu dus dpog ces bya bar gyur	
pa de / gzhan zhig yin snyam na /	
khyod kyis de ltar mi blta ste /	
de'i tshe de'i dus na /	
nga nyid bram ze shing s'a la chen po lta bu dus dpog ces bya bar gyur te /	
ngas de na bram ze rnams la de lta bu'i sbyin pa byin no //	
rgyal po chen po /	
ngas sbyin pa'am /	
sbyin pa'i bgo bsha' des /	
bla na med pa yang dag par rdzogs pa'i byang chub thob bo snyam na /	
khyod kyis de ltar mi blta ste /	
'on kyang sbyin pa de bla na med pa yang	
dag par rdzogs pa'i byang chub kyi rgyu tsam dang	
/ rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i byang chub don du gnyer ba'i phyir /	
sbyin pa dag btang /	
bsod nams dag byas pa gang yin pa de nyon cig /	
rgyal po chen po /	
sngon byung ba /	
rgyal po la nye can zhes bya ba /	
mthu dang ldan pa zhig @322a *//	
byung ste /	
lha rnams kyi dbang po brgya byin gyi snying du sdug pa grogs por gyur pa las /	
de la bu pho yang med /	
bu mo yang med nas /	
de lag pa 'gram pa la gtad nas bdag gi 'byor pa dang /	
dbang phyug 'di 'dra na /	
bu pho yang med /	
bu mo yang med pas /	
bdag 'das na /	
gdung rgyud chad par 'gyur ro //	
snyam nas /	
sems khong du chud cing 'dug pa /	
lha rnams kyi dbang po brgya byin gyis mthong nas smras pa /	
grogs po /	
khyod ci'i phyir lag pa la 'gram pa gtad nas sems khong du chud cing 'dug /	
des smras pa /	
ko'u shi ka /	
bdag gi 'byor pa dang /	
dbang phyug 'di 'dra na /	
bu pho yang med /	
bu mo yang med pas /	
bdag 'das na /	
gdung rgyud chad par 'gyur ro //	
des smras pa /	
grogs po /	
kho bos khyod la sman zhig bskur gyi btsun mo rnams la lud cig dang /	
des na khyod bu pho dang /	
bu mo yod par 'gyur ro //	
lha rnams kyi dbang po brgya byin ri spos ngad ldan la song nas sman blangs te /	
rgyal po de la bskur ba dang /	
rgyal pos btsun mo rnams la sman 'di 'thungs shig ces bskur ba las /	
rgyal po de'i btsun mo dam pa gnyid kyis log pa dang /	
de dag gis de ma bslangs par /	
sman 'thungs pas /	
de dag thams cad sems can dang ldan par gyur to //	
de nas phyi zhig na /	
btsun mo dam pa de langs nas /	
des de rnams sems can dang ldan par mthong ste /	
des smras pa /	
khyed cag gis ci zhig byas na /	
des na sems @322b can dang ldan par gyur /	
de rnams kyis smras pa /	
lhas kho mo cag la sman zhig btung ba'i phyir byin no //	
khyed cag gis ci'i phyir kho mo mi bslang bar btung /	
de lta mod kyi /	
sman snod ci zhig nas khyer te 'ongs /	
ku sha'i thum por bcug nas so //	
rtsva de gang na 'dug /	
'o ni /	
yin no //	
des ku sha bkrus nas 'thungs pa dang /	
de yang sems can dang ldan par gyur to //	
de rnams zla ba brgyad dam dgu 'das pa dang /	
de dag thams cad bus pa btsas so //	
de'i btsun mo dam pa las ni /	
bu pho mtshan ngan pa bco brgyad dang ldan pa /	
bzhin seng+ge'i gdong pa lta bu /	
tshan po che chen po'i mtshan dang ldan pa zhig btsas nas /	
de'i btsas ston rgya cher byas te /	
ku sha zhes bya bar btags so //	
rgyal po de bu gzhan rnams mthong na ni /	
dga' bar 'gyur la /	
de ni /	
mi sdug pas zhe sdang skye bar 'gyur ro //	
khams kyi rgyal phran dag gis smras pa /	
shes ldan dag /	
bdag cag thams cad rgyal po la nye can chen po 'dis thibs kyis mnan gyi /	
de rgyal srid las dbyung gi /	
'dong ngo zhes de rnams kyis dpung gi tshogs yan lag bzhi dang 'ongs nas /	
de'i grong khyer bskor te 'dug go /	
rgyal po la nye can chen po ni /	
de rnams dang lhan cig g-yul sprod ma phod nas /	
de sgo rnams bcad der ba'i kha nas sbrengs te 'dug go /	
ku sha /	
ma'i drung du song nas smras pa /	
yum /	
ci'i slad du sgo rnams bkum /	
khyod kyi yab khams kyi rgyal phran dag dang lhan cig g-yul sprod ma phod nas /	
@323a *// de sgo rnams bcad de 'dug pa yin no //	
yum /	
bdag 'di dag dang lhan cig g-yul sprad kyi /	
bdag la rgyal pos shing rta stsal du gsol /	
bu /	
khyod de'i snying du mi sdug cing zhe sdang skye bar 'gyur na /	
de ji ga khyod la shing rta ster tam /	
yum /	
bzhud cig /	
bzhud nas gzhon nu ku sha 'di dag dang lhan cig g-yul sprod par 'gyur gyi /	
shing rta stsol ces gsungs shig /	
de song nas rgyal po la smras pa /	
lha /	
gzhon nu'i mchid nas /	
bdag 'di dag dang lhan cig g-yul sprad kyi /	
shing rta stsol cig mchi'o //	
des de la shing rta byin pa dang /	
de dong pa gnyis thogs nas shing rtar zhugs te	
'byung bar brtsams pa na lha rnams kyi dbang po	
brgya byin gyis bsam pa /	
khams kyi rgyal phran 'di dag ni /	
mthu dang ldan pa yin la /	
gzhon nu ku sha bskal pa bzang po'i byang chub sems dpa' 'di /	
nyon mongs par 'gyur gyi /	
'di'i grogs bya'o //	
snyam nas /	
des de la dung dang /	
'khor lo dang /	
be con byin nas /	
byang chub sems dpa' 'di dag gis khyod 'tsho bar gyis shig /	
de sgo phye nas byung ste /	
de nam dung 'bud pa de'i tshe /	
dung gi sgras dpung rnams skrag nas /	
kha cig ni /	
sgra des 'on par gyur to //	
kha cig ni /	
rna ba bkab nas bros so; ;nam 'khor lo'am /	
be con 'phangs pa de'i tshe /	
de dag sa la 'gyel bar gyur to //	
des dmag gi nang du song nas dung bus pa na /	
de dag thams cad kyi rna ba rdol bar gyur nas de @323b rnams kyis /	
skyes bu 'di ni /	
srin po yin no //	
zhes byas nas bros so //	
des ril phab nas pha'i drung du song ste /	
lha /	
bdag gis rgyal po thams cad pham par bgyis te /	
yul bsgrubs lags so //	
rgyal po la nye can chen pos thos nas mgu ste /	
des bsam pa /	
gzhon nu ku sha mthu dang ldan pa /	
brtson 'grus phun sum tshogs pa yin na /	
ci'i phyir bdag gis 'di la mi dga' ba bskyed snyam nas /	
de de la dga' ba bskyed par brtsams so //	
des bu de rnams khyim phub nas /	
ku sha'i chung ma yang bslang ba de brtsams pa dang /	
de dag thams cad kyis smras pa /	
ku sha ma gtogs pa la bu mo sbyin no //	
rgyal po gzhan zhig gis rgyal po gzhan gyi bu	
mo zhig bslangs te bag mar ma blangs pa'i bar	
der / rgyal po la nye can chen pos /	
bu gzhan gyi ched yin pa'i thabs shig gis bslangs nas bu mo de ku sha la byin nas /	
rgyu skar dang /	
nyi tshod dang /	
yud tsam dag bstun te /	
gzhon nu ku sha'i khyim phub bo //	
rgyal pos smras pa /	
shes ldan dag /	
sus kyang gzhon nu ku sha la me long ma ston cig /	
chur 'jug pa'i khrus ma yin pa'i khrus kyi khrus byos shig /	
nyin par chung ma'i drung du ma gtong zhig /	
gzhon nu ku sha spun rnams dang lhan cig rtse ba chung ma des mthong nas /	
des smras pa /	
gzhon nu rnams kyi dbus na rtsed mo byed pa'i sha za pha bi su zhig yin /	
de ni /	
khyod kyi khyim thab yin no //	
ci /	
kho mo'i khyim thab 'di 'dra ba zhig gam /	
phyi zhig na yang des gzhon nu rnams dang lhan cig chu @324a *//	
na rtse ba'i bar dag mthong nas /	
de bzhin du bdag gi khyim thab ci 'dra ba zhig snyam ste /	
des bsam pa /	
mngon sum du bya'o //	
snyam nas /	
des me mar bus te phru bas bkab nas bzhag go /	
de yang chung ma'i drung du 'ongs pa dang /	
des kyang bstan pa las /	
mtshan ngan pa bco brgyad dang ldan pa /	
bzhin seng ge'i gdong pa 'dra ba zhig mthong nas /	
des smras pa /	
sha za /	
sha za zhes byas nas bros so //	
rgyal po la nye can chen po la /	
ri bor pa gzhan zhig log nas /	
des gzhon nu ku sha song la ri bor pa rnams phobs cig ces btang nas /	
de der song ba dang /	
ku sha'i chung mas /	
pha dang ma la /	
khyed cag sa'i steng na skyes pa med dam /	
ci na khyed kyis bdag sha za la sbyin /	
gal te bdag bkum na de lta na legs /	
gal te mi bkum na ni /	
kho mo rang 'chi'o zhes spring ba dang /	
de dag gis de khrid do //	
gzhon nu ku shas kyang ri bor de phab ste 'ongs pa dang /	
des ma la dris pa /	
yum /	
bdag gi mchis brang de gar mchis /	
des smras pa /	
pha mas khrid do //	
ci'i slad du /	
khyod sha za yin snyam nas so //	
yum mchis la de dgug par bgyi'o //	
de bzhin du gyis shig /	
de dung dang /	
'khor lo dang /	
be con khyer te der song ba las /	
ji tsam na /	
ri bor gzhan zhig na /	
skye bo'i tshogs chen po seng ges 'jigs pas /	
sgo rnams bcad de phyogs su lta zhing 'khod pa dang /	
gzhon nu ku shas smras pa /	
ci'i phyir de ltar @324b 'dug /	
seng ge'i 'jigs pas so //	
ci ste mi gsad /	
mi nus mod /	
gal te bdag gis bsad na /	
bdag la ci sbyin /	
dpung gi tshogs yan lag bzhi pa'i phyed do //	
gzhon nu ku shas seng ge'i drung du nye bar song nas dung bus pa dang /	
de'i rna ba rdol de shi nas /	
des de khyer te ri bor du song nas /	
shes ldan dag /	
seng ge de ni /	
'di yin no //	
dpung gi tshogs yan lag bzhi pa'i phyed khyer cig /	
des smras pa /	
khyed cag nyid kyi lag tu zhog la /	
slar 'ongs na byin cig /	
de ri bor gang na chung ma de yod pa'i	
ri bor der song nas me tog phreng rgyud mkhan	
zhig gi drung du phyin pa dang /	
des smras pa; khyod 'dra ba su zhig /	
des smras pa /	
me tog phreng rgyud mkhan gyi bu yin no //	
khyod kyi ming ci yin /	
spong byed do //	
byang chub sems dpa' rnams ni /	
bzo'i gnas dang /	
las kyi gnas de dang de rnams la mkhas pa yin pas /	
des me tog phreng legs par brgyud pa dang /	
me tog rgyud mkhan des /	
bu mo de la me tog phreng ba de byin no //	
des smras pa /	
'di 'dra ba'i me tog phreng ba ni /	
khyed kyis sngon lan 'ga' yang ma brgyus na /	
'di la rgyu ci yod /	
bdag gi slob mas brgyus so //	
khyod kyi slob ma de blta'o //	
des ni /	
der khrid pa dang /	
des mthong nas /	
des bsam pa /	
sha za 'di gang nas 'ongs pa zhig snyam nas /	
des sha za /	
sha za zhes sgra phyung ste /	
de bskrad pa las /	
g-yos mkhan zhig gi drung du phyin pa dang /	
des smras pa /	
khyod su zhig /	
kho bo g-yos mkhan gyi bu yin no //	
@325a *// khyod kyi ming ci yin /	
snod dri zhim zhes bya'o //	
des btso ba dang /	
bsreg pa legs par byas pa dang /	
g-yos mkhan des kyang /	
bu mo de la bcos pa dang /	
bsregs pa de bstabs so //	
des smras pa /	
kye nang rje /	
btso ba dang /	
bsreg pa legs pa 'di /	
sus g-yos /	
bdag gi slob mas g-yos so //	
khyod kyi slob ma de blta'o //	
zhes bya ba nas de nas kyang bskrad do; ;zhes bya ba'i bar du ste /	
sman pa zhig gi drung du phyin pa las /	
des smras pa /	
khyod su zhig /	
sman pa'i bu yin no //	
khyod kyi ming ci yin /	
rgyun shes kyi bu zhes bya'o //	
bu mo de klad nad kyis thebs par gyur pa dang /	
sman pas gso ma nus nas /	
sman pa sems khong du chud cing 'dug go /	
des smras pa /	
mkhan po /	
ci'i phyir sems khong du chud cing 'dug /	
rgyal po'i bu mo klad nad kyis thebs na /	
kho bos gso bar ma nus so //	
bdag mchis lags so //	
legs so zhes de song ba dang /	
des mthong nas des smras pa /	
sha za 'di gang nas 'ongs /	
yang bsam pa /	
gal te 'ga' zhig smras na /	
sos par ma byas kyi /	
gang gi tshe bdag sos par gyur pa de'i tshe smra'o //	
snyam nas /	
de sos par gyur nas /	
sha za /	
sha za zhes sgra phyung ste /	
des de bskrad pa las /	
blon po rnams kyi drung du phyin pa dang /	
khyod su zhig /	
kho bo stong thub bo //	
de rnams kyis de drung du bzhag go /	
sngon dbang po'i rgyal po'i bu gang yin pa des /	
bdag gis sngon rgyal po'i bu mo thob pa gang yin pa de /	
gzhon nu @325b ku shas bor te /	
rang gi khyim du song ngo //	
zhes thos nas /	
des rgyal po de la gal te re zhig kho bo la bu mo byin na ni /	
de lta na legs /	
gal te ma byin na ni /	
rgyal srid stor bar bya'o //	
zhes spring pa dang; des smras pa /	
kho bo'i bu mo 'di ni /	
rgyal po la nye can chen po'i bu rgyal bu gzhon nu ku sha la byin zin pas /	
ji ltar gzhan la sbyin /	
de dpung gi tshogs yan lag bzhi dang 'ongs nas /	
rgyal po'i pho brang bskor te 'dug go /	
rgyal po de ni /	
de dang lhan cig g-yul sprod ma phod nas /	
des sgo dag bcad nas 'dug go /	
gzhon nu ku shas blon po rnams la smras pa /	
shes ldan dag ci'i phyir sgo rnams bcad /	
de rnams kyis de la rgyas par smras pa dang /	
gzhon nu ku shas smras pa /	
gal te kho bo la rgyal po'i sras mo byin na /	
kho bos de dang lhan cig g-yul sprod do //	
de rnams kyis rgyal po la smras pa dang /	
des smras pa /	
bu mo 'di /	
ngas la nye can chen po'i bu la byin zin na /	
ngas ji ltar 'di la sbyin /	
da ltar gyi khrag khrug 'di yang bu mo kho	
na'i phyir yin no; ;blon po rnams kyis smras pa	
/ lha /	
su rgyal bar 'gyur gtol ma mchis kyi /	
re zhig 'di de rnams dang lhan cig g-yul sprod du stsol cig dang /	
de na skol gyis dus mkhyen par 'gyur ro //	
rgyal pos smras pa /	
de bzhin du gyis shig /	
blon po rnams kyis smras pa /	
stong thub ji skad du smras pa de bzhin du bya'o //	
de nas bzhon nu ku shas mda' lnga brgya shong ba'i dong pa gnyis @326a *//	
thogs nas /	
dung dang /	
'khor lo dang /	
be con khyer te byung nas /	
des dung bus pa dang /	
de rnams kyi rna ba rdol nas bros so //	
rgyal po'i bu mo des bsam pa /	
gzhon nu ku sha 'di ni /	
brtson 'grus dang /	
pha rol gnon pa chen po dang ldan pa yin na /	
ci'i phyir bdag gis 'di la dga' bar mi bya snyam nas /	
de de la dga' ba bskyed nas /	
rgyal po la 'di skad ces smras so //	
ji skad zhal gyis bzhes pa de mdzod cig /	
bu /	
ngas khyod ku sha la byin no //	
des smras pa /	
yab /	
gzhon nu ku sha de ni /	
'di nyid lags so //	
bu /	
gal te de lta na song zhig /	
ces nges de la yan lag bzhi pa'i dpung gi tshogs byin nas /	
bkur sti cher byas te btang ngo //	
de ri bor der phyin nas de rnams la smras pa /	
shes ldan dag /	
kho bo'i dpung gi tshogs yan lag bzhi pa'i phyed byin cig /	
de rnams kyis smras pa /	
gzhon nu dpung gi tshogs yan lag bzhi khyer ba'i	
chu brug pa gang yin pa de lta bu byung	
ngo // de na ha cang mi ring ba zhig na lug dag cig rgyu nas /	
gzhon nu ku shas tshigs su bcad de smras pa /	
lo ni drug cu lon pa'i glang //	
glang chen gang du khyer gyur pa //	
der ni ba lang lug khyer bar //	
rjes su dpag nas shes par bya'o ////	
'dul ba gzhi /	
bam po zhe gsum pa /	
gal te re zhig byin na /	
de lta na ni /	
legs /	
gal te ma byin na /	
rngams la gtugs so //	
de rnams kyis de la byin nas /	
de 'bab chu dang nye ba zhig tu btab nas /	
ngal @326b bas khrus bya ba'i phyir chur zhugs pa dang /	
de na des rang gi bzhin gyi gzugs brnyan mthong nas des bsam pa /	
mtshan ngan pa rnam pa bco brgyad dang ldan zhing /	
bzhin sengge'i gdong pa 'dra ba yin te; de nyid	
kyi phyir rgyal po'i bu mo 'di bdag la mi	
dga' ba yin gyi /	
bdag 'dra ba ni /	
gson na ci rung /	
song la bdag 'chi'o snyam nas /	
de nags thibs po zhig tu zhugs nas /	
bdag nyid 'gegs par brtsams pa dang /	
lha rnams kyi dbang po brgya byin gyis bsam pa /	
'di ni /	
bskal pa bzang po'i byang chub sems dpa' yin na /	
gzugs bzang po dang mi ldan pas /	
bdag nyid gsod par byed kyi /	
de'i yid la re ba rdzogs par bya'o //	
snyam nas /	
brgya byin gyis smras pa /	
gzhon nu yi ma chad /	
bdag nyid gsod par ma byed pa gtsug gi nor	
bu 'di mgo la thogs shig dang; yid la re	
ba yongs su rdzogs par 'gyur ro //	
zhes smras nas song ngo //	
gzhon nu ku sha khyim du 'jug par brtsams pa dang /	
sgo srung gi mis 'di ni /	
gzhon nu ku sha'i pho brang yin gyi /	
ma 'jug cig /	
ces bzlog go /	
de smras pa /	
ku sha de ni /	
nga yin no //	
de yid ma ches nas /	
des gtsug gi nor bu phral ba dang /	
sngon gyi ji lta ba bzhin du gyur nas /	
de yid ches so //	
gzhon nu ku shas bsam pa /	
'di nyid du 'dug go /	
snyam nas /	
des pha la yang mkhyen par mdzod cig /	
'di nyid du mchis so zhes spring pa dang /	
lha rnams kyi dbang po brgya byin gyis de la @327a *//	
gter bzhi'i 'byung khungs bstan nas /	
des grong khyer de rin po che sna bzhi las byed du bcug go /	
gzhon nu ku sha gnas pas ku sha can zhes grags so //	
de ni /	
stobs kyi 'khor los bsgyur ba'i rgyal po ku sha zhes bya bar gyur te /	
des grong khyer drug khrir mchod sbyin gyi gnas brtsigs te /	
lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por bram ze rnams la sbyin pa btang ste /	
de bdag nyid kyi mchod sbyin phun sum tshogs pa mthong nas /	
tshigs su bcad de smras pa /	
lha dang mi yi nang dag tu; ;bdag gi 'byor pa mthong nas ni //	
gang gis phun sum 'thob pa yi /	
sbyin pa su zhig sbyin mi phyed //	
gang gis skyes bu brgya phrag thibs mnan cing //	
ser sna dgra bor gyur pa zil mnan nas; ;'jig rten pha rol 'jigs pas sbyin gtong ste //	
bdag ni dpa' bo'i dpa' rab yin par sems //	
gang zhig lag na mtshon thogs g-yul ngor 'jug /	
de ni dpa' bo min zhes thub rnams gsung //	
gang dag 'jigs pa med par sbyin gtong ba //	
de dag dpa' bo yin zhes kun mkhyen gsung //	
rgyal po chen po /	
de'i tshe de'i dus na /	
stobs kyi 'khor los bsgyur ba'i rgyal po ku sha zhes bya bar gyur pa /	
gang gis grong khyer drug khrir sbyin pa dag btang /	
bsod nams dag byas pa de gzhan zhig yin snyam na /	
khyod kyis de ltar mi blta ste /	
'on kyang nga @327b nyid de'i tshe de'i dus na	
stobs kyi 'khor los bsgyur ba'i rgyal po ku sha	
zhes bya ba der gyur te /	
ngas de na grong khyer drug khrir mchod sbyin gyi gnas brtsigs nas /	
sbyin pa dag btang /	
bsod nams dag byas so //	
rgyal po chen po /	
nga'i sbyin pa'am /	
sbyin pa'i bgo bsha' des bla na med pa yang	
dag par rdzogs pa'i byang chub mngon par rdzogs par	
sangs rgyas bar gyur to //	
snyam na /	
khyod kyis de ltar mi blta ste /	
'on kyang nga'i sbyin pa de /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
rgyal po ku shas las ci zhig bgyis na /	
las de'i rnam par smin pas mtshan mi sdug pa bco brgyad dang ldan zhing /	
phyug pa /	
nor mang ba /	
longs spyod che ba'i rigs su skyes pa lags /	
bcom ldan 'das kyis bka' stsal pa /	
dge slong dag /	
ku sha nyid kyis las tshogs rnyed pa /	
rkyen yongs su bsgyur ba /	
'od pa bzhin du nye bar gnas pa gdon mi	
za bar 'byung bar 'gyur ba'i las dag byas shing	
bsags pas / dge slong dag /	
ku sha nyid kyis las byas shing bsags pa dag gzhan su zhig gis so sor myong bar 'gyur /	
dge slong dag /	
las byas shing bsags pa dag ni /	
phyi rol gyi sa'i khams la rnam par smin par mi 'gyur /	
chu'i khams la mi 'gyur /	
@328a *// me'i khams la mi 'gyur /	
rlung gi khams la mi 'gyur gyi /	
'di ltar /	
las dge ba dang /	
mi dge ba byas shing bsags pa dag ni /	
zin pa'i phung po dang /	
khams dang /	
skye mched la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag /	
sngon byung ba /	
ri bor gzhan zhig na /	
khyim bdag cig gnas te /	
de bza' ba dang /	
bca' ba rab tu mang po khyer te /	
skyed mos tshal du song ngo //	
sangs rgyas bcom ldan 'das rnams 'byung ba med pa na /	
'jig rten du rang sangs rgyas dman pa dang /	
ngan pa la snying brtse ba can /	
bas mtha'i gnas mal dag la dga' ba /	
'jig rten gyi yon gnas gcig bu dag 'byung bar 'gyur ro //	
de nas rang sangs rgyas shig ljongs rgyu zhing song ba na /	
skyed mos tshal der phyin pa khyim bdag des mthong nas /	
de zho shas 'tsho ba rnams la bsgo ba /	
shes ldan dag rab tu byung ba 'di skrod cig /	
de dag skrod ma phod pa dang khyim bdag de nyid langs te bzung nas bskrad de /	
seng ge'i gdong can mtshan ngan bcom brgyad dang ldan pa khyod gar 'gro zhes kyang smras so //	
rang sangs rgyas des bsam pa /	
nyon mongs 'di /	
gtan du rmas shing nyams na mi rung ngo //	
snyam du rig nas /	
steng gi nam @328b mkha' la zhes bya ba nas	
des bkur sti byas te zhes bya ba'i bar du	
rgyas par sbyar te /	
ji tsam na /	
rkang pa gnyis la gtugs nas smon lam btab pa /	
bdag gis yon gnas dam pa 'di lta bu la	
ngag rtsub po'i las phyung ba gang yin pa de'i	
las de bdag gis myong bar ma gyur cig /	
gang yang bya ba byas pa'i dge ba'i rtsa ba 'dis bdag phyug cing nor mang ba dang /	
longs spyod che ba'i rigs su skye bar gyur cig /	
ces byas so //	
dge slong dag /	
ji snyam du sems /	
khyim bdag gang yin pa de /	
ku sha gzhon nu 'di nyid yin te /	
de ni /	
'dis rang sangs rgyas la ngag rtsub po'i las phyung bas /	
las de'i rnam par smin pas mtshan ngan pa bco brgyad dang ldan zhing /	
bzhin seng ge'i gdong 'dra bar gyur to //	
gang yang bya ba byas pa de'i las kyi rnam	
par smin pas stobs kyi 'khor los bsgyur ba'i rgyal	
por gyur to // dge slong dag /	
de lta bas na /	
las gcig tu gnag pa rnams kyi rnam par smin pa ni /	
gcig tu gnag par 'gyur zhing /	
'dren ma rnams kyi ni; 'dren mar 'gyur /	
gcig tu dkar ba rnams kyi ni /	
gcig tu dkar bar 'gyur ro //	
de lta bas na /	
dge slong dag /	
'di ltar bslab par bya ste /	
las gang dag gcig tu gnag pa rnams dang 'dren ma rnams ni /	
spangs la /	
gcig tu dkar ba'i las rnams kho na la rtsol bar bya'o //	
zhes dge slong dag khyed kyis de ltar bslab par bya'o //	
gzhan yang /	
rgyal @329a *//	
po chen po /	
ngas bla na med pa yang dag par rdzogs pa'i	
byang chub don du gnyer ba'i phyir sbyin pa dag	
btang / bsod nams dag byas pa gang yin pa de nyon cig /	
rgyal po chen po /	
sngon byung ba /	
yul ka lingka zhes bya bar gdol ba'i rgyal po phur bu gsum pa zhes bya ba /	
'khor gdol pa brgya phrag du ma dang /	
'khor gdol pa stong phrag du ma dang /	
'khor gdol pa brgya stong du ma yod pa /	
byams pa'i bdag nyid /	
snying rje can /	
sems can thams cad la phan pa /	
snying brtse ba zhig byung ste /	
de'i yul du nam lo nyes byung ba de'i tshe bden pa gsol bas /	
lhas char pa 'bebs pas /	
lan 'ga' yang lo nyes 'byung bar mi 'gyur ro //	
de drang srong gi nang du rab tu byung nas /	
des mngon par shes pa lnga mngon sum du byas so //	
de'i tshe yul w'a ra n'a si na rgyal po tshangs sbyin zhes bya ba /	
'byor pa dang /	
rgyas pa dang /	
bde ba dang /	
lo legs pa dang /	
skye bo dang /	
mi phal po ches rab tu gang ba na rgyal srid byed du 'jug go /	
ji tsam dus gzhan zhig na /	
ltas mkhan rnams kyis lo bcu gnyis su char mi 'bab bo //	
zhes lung bstan to //	
de nas rgyal po tshangs sbyin grong khyer w'a ra n'a sir dril sgrog tu bcug pa /	
w'a ra n'a si na gnas pa'i shes ldan grong khyer pa dag nyon cig /	
ltas mkhan rnams kyis lo bcu gnyis su char mi 'bab bo //	
zhes lung bstan gyi /	
khyed cag las /	
gang dag la @329b dus de tsam gyi bza' ba yod pa de ni /	
'dug cig /	
gang dag la med pa de ni /	
dengs shig /	
de nas skye bo'i tshogs chen po de dag mu	
ges dus ma yin par 'chi bas 'jigs skrag nas	
/ gros bya bar brtsams pa /	
shes ldan dag /	
rgyal pos yul rnams su 'di lta bu'i dril sgrog tu bcug na /	
de ji ltar bsgrub par bya /	
gang du 'dong /	
de rnams kyis gdol pa'i yul na; gdol pa'i rigs las byung ba'i drang srong zhig yod de /	
de'i bden pa gsol bas /	
lhas char 'bebs so //	
zhes thos nas /	
de nas lo bcu gnyis kyi bar gyi bza' ba	
med pa gang yin pa de rnams gdol pa'i yul	
du dong pa dang /	
gdol pa'i rigs las byung ba'i drang srong gi bu gdol ba'i rgyal po des /	
skye bo'i tshogs de'i bza' ba dang btung ba lo	
bcu gnyis su sbyar na; mu ge rgyun chags kho	
nar byung nas / rgyal po tshangs sbyin gyis blon po rnams la dris pa /	
skye bo'i tshogs de dag gang du song /	
blon po rnams kyis smras pa /	
lha /	
yul ka lingka na gdol pa'i rgyal po phur bu gsum pa zhes bgyi ba /	
byams pa'i bdag nyid /	
snying rje can /	
sems can thams cad la phan pa /	
byams pa zhig mchis te /	
de'i bden pa gsol bas lhas char 'bebs pas /	
der skye bo'i tshogs chen po mchis so //	
rgyal pos smras pa /	
shes ldan dag /	
mu ge chen po 'di ni /	
mu ge'i bskal pa bar ma dang 'dra ba yin na /	
de la ji ltar bsgrub @330a *//	
par bya /	
de rnams kyis smras pa /	
lha /	
gdol pa'i yul gyi rgyal po gang lags pa de	
drang srong gi nang du rab tu byung ngo zhes	
thos lags kyi / de la gsol pa mdzod cig /	
de nas rgyal po tshangs sbyin gdol ba'i yul du song nas /	
drang srong de la gsol ba gdab par brtsams pa /	
drang srong chen po /	
bdag gi yul du mu ge chen po mu ge'i bskal pa bar ma dang 'dra ba byung na /	
de la bden pa gsol ba'i rigs so //	
des bden pa gsol bar brtsams pa /	
khyi 'tshed rigs las skyes pa yin //	
zhe sdang med cing 'tshe med pa //	
gdol pa phur bu gsum pa zhes //	
lha dang mi la grags pa yis //	
sems can kun la byams pa'i sems //	
skyon med rab tu bsgoms bdag gi /	
bden tshig des ni skye rgu 'di //	
klus ni tshim par byed gyur cig /	
gang phyir skyes pa tshun chad nas //	
byams pa'i sems ni rab bsgoms pa //	
bden pa'i tshig des skye rgu dag /	
klus ni tshim par byed gyur cig /	
de nas bden pa gsol pas /	
yul w'a ra n'a sir lhas char phab nas /	
mu ge rgyun chad cing lo legs par gyur to //	
de nas w'a ra n'a si na gnas pa'i skye	
bo'i tshogs de gdol pa'i yul nas w'a ra n'a	
sir lhags so // rgyal po chen po /	
de'i tshe de'i dus na /	
gdol pa'i rgyal po phur bu gsum pa zhes bya ba /	
byams pa'i bdag nyid snying rje can /	
sems can thams @330b cad la pha na pa /	
snying brtse ba can zhig byung ba de'i bden pa gsol bas /	
lhas char phab nas mu ge rgyun chad cing lo lags par gyur pa de /	
gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na /	
gdol pa'i rgyal po phur bu gsum pa zhes bya ba /	
byams pa'i bdag nyid snying rje can /	
sems can thams cad la phan pa dang /	
snying brtse ba can /	
des bden pa gsol bas lhas char 'bebs pa de yin par gyur to //	
rgyal po chen po /	
ngas sbyin pa'am /	
sbyin pa'i bgo bsha' des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i sbyin pa de bla na med pa	
yang dag par rdzogs pa'i byang chub kyi rgyu tsam	
dang / rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer pa'i phyir sbyin pa dag	
btang / bsod nams dag byas pa gang yin pa de nyon cig /	
rgyal po chen po /	
sngon byung ba /	
yul mi thi lar /	
rgyal po lha chen po zhes bya ba /	
'khor los bsgyur pa'i rgyal po /	
mtha' bzhir rnam par rgyal pa /	
chos dang ldan pa /	
chos kyi rgyal po /	
rin po che sna bdun dang ldan pa zhig byung ste /	
de'i rin po che sna bdun ni /	
'di lta bu dag yin te /	
'di lta ste /	
'khor lo rin po che dang /	
glang po rin po che dang /	
rta @331a *//	
rin po che dang /	
nor bu rin po che dang /	
bud med rin po che dang /	
khyim bdag rin po che dang /	
bdun pa blon po rin po che'o //	
de la bud dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms pa stong yang tshang bar yod cing /	
de rgya mtsho la thug pa'i sa chen po ma lus par gnod par bsngo ba med cing /	
'tshe ba med pa /	
'di nyid chad pa med cing /	
mtshon gyis bda' ba med la /	
chos dang mthun zhing snyoms pas legs par phab ste gnas so //	
de nas rgyal po lha chen po'i skra mkhan gyi mi /	
skra dang kha spu 'chos pa na /	
skra mkhan gyi mi la smras pa /	
kye nang rje /	
khyod kyis gang gi nga'i mgo las gshin rje'i pho	
nya skra dkar skyes pa de'i tshe nga la sbron	
cig / lha /	
bka' bzhin 'tshal /	
zhes skra mkhan gyi mis /	
rgyal po lha chen po'i ltar mnyan to //	
dus gzhan zhig na /	
skra mkhan gyi mis /	
rgyal po lha chen po'i skra dang kha spu 'chos pa na /	
rgyal po lha chen po mgo las gshin rje'i pho nya'i skra dkar skyes pa mthong ngo //	
mthong nas kyang yang rgyal po chen po lha chen po la 'di skad ces smras so //	
lha mkhyen par mdzod cig /	
dbu la gshin rje'i pho nya dbu skra dkar po skyes lags so //	
kye nang rje /	
de'i phyir khyod kyis skra dkar de dag rim gyis dal bu dal bus phyung la /	
nga'i lag par byin cig /	
lha //	
bka' bzhin 'tshal /	
zhes skra mkhan gyi mis rgyal po lha @331b chen po'i ltar mnyan nas /	
skra skya bo de dag gser gyi smang tsher gyis rim gyis dal bu dal bus phyung nas /	
rgyal po lha chen po'i lag tu bzhag go /	
de nas rgyal po lha chen pos skra skya bo de dag /	
lag pa gnyis kyis brkyangs nas /	
tshigs su bcad de smras pa /	
bdag gi mgo la klad kyi skra //	
lang tsho 'phrog pa skyes pa na //	
gshin rje'i pho nya byung gyur gyi //	
bdag ni rab byung dus la bab //	
bdag gis mi rnams kyi 'dod pa ni /	
spyad zin te /	
lha rnams kyi 'dod pa btsal ba'i dus la bab kyi /	
ma la bdag gi gzhon nu thu bo rgyal srid kyi dbang phyug la dbang byed du bcug la /	
rgyal po'i drang srong gi tshangs par spyad pa spyod do //	
snyam mo //	
de nas rgyal po lha chen pos gzhon nu thu	
bo shos pho nyas bkug nas 'di skad ces smras	
so // gzhon nu shes par gyis shig /	
nga'i mgo la gshin rje'i pho nya skra dkar skyes te /	
ngas mi rnams kyi 'dod pa ni /	
spyad zin pas /	
lha rnams kyi 'dod pa btsal pa'i dus la bab ste /	
bu /	
gzhon nu khyod la ngas rgya mtsho la thug pa'i sa chen po 'di gtad kyi /	
khyod kyis 'di la chos bzhin gyis bskyang bar bya'i /	
chos ma yin pas ni /	
ma yin no //	
'ga' zhig chos ma yin pa spyod dam /	
'dren mar spyod na /	
khyod kyi yul du gnas su ma gzhug cig /	
bu /	
gzhon nu khyod kyis kyang gang gi tshe mgo la	
gshin rje'i pho nya skra dkar skyes par mthong ba	
de'i tshe khyod kyis kyang gzhon nu thu bo shos	
rgyal srid kyi dbang @332a *//	
phyug la dbang byed du chug la /	
rgyal po'i drang srong gi chad par spyad pa spyod cig /	
ci nas kyang khyod kyis dge ba'i lam nges pa	
'di lta bu la zhugs pa'i rjes su 'jug par	
bya'i / rgyun chad par mi bya zhing skyes bu tha shal du gyur par mi bya'o //	
bu /	
gzhon nu 'ga' zhig skyes bu bzang po yod pa'i dus 'di lta bu la /	
dge ba'i lam nges pa 'di lta bu la zhugs	
pa'i rjes su 'jug par byed pa gang yin pa	
de ni / de rnams kyi rgyun chad par mi byed pa yin /	
de ni /	
de rnams kyi skyes bu tha shal ma yin par 'gyur ro //	
bu /	
gzhon nu 'ga' zhig skyes bu bzang po yod pa'i dus 'di lta bu la /	
dge ba'i lam nges par 'di lta bu la zhugs	
pa'i rjes su 'jug par mi byed pa gang yin	
pa de ni / de rnams kyi rgyun chad par byed pa yin //	
de ni /	
de rnams kyi skyes bu tha shal yin no //	
de lta bas na /	
nga khyod la de skad du ci nas kyang khyod	
kyis dge ba'i lam nges pa 'di lta bu la	
zhugs pa'i rjes su 'jug par bya zhing /	
rgyun chad par mi bya zhing /	
skyes bu tha shal du gyur par mi bya'o //	
zhes smras so //	
de nas rgyal po lha chen pos gzhon nu thu	
bo rgyal srid kyi dbang phyug la dbang byed du	
bcug nas / yul bcom brlag 'di nyid kyi lha	
chen po'i aa mra'i tshal 'di nyid du rgyal po'i	
drang srong gi tshangs par spyod pa spyad do //	
rgyal po lha chen po'i gzhon nu thu bo rgyal	
srid kyi dbang phyug la dbang byed du bcug pa	
@332b gang yin pa de yang /	
rgyal po lha chen po zhes bya ba /	
'khor los bsgyur ba'i rgyal po /	
mtha' bzhir rnam par rgyal ba zhes bya ba nas gnas so //	
zhes bya ba'i bar gong ma bzhin no //	
de nas rgyal po lha chen po'i skra dang kha	
spu dag skra mkhan gyi mis 'chos pa na zhes	
bya ba nas / skyes bu tha shal du gyur par mi bya'o //	
zhes bya ba'i bar gong ma bzhin no //	
de nas rgyal po lha chen pos gzhon nu thu	
bo rgyal srid kyi dbang phyug la dbang byed du	
bcug nas rgyal po'i drang srong gi tshangs par spyod	
pa spyad do // de ltar bu dang /	
tsha bo dang /	
yang tsha brgyud pas lha chen po brgyad khri bzhi	
stong gis rgyal po'i drang srong gi tshangs par spyod	
pa spyad do // de nas rgyal po lha chen	
po bdag nyid mchod sbyin phun sum tshogs par mthong	
nas tshigs su bcad de smras pa /	
lha dang mi yi nang dag tu //	
dbang phyug don du gnyer ba dang //	
dbul ba'i 'jigs pas skrag pa yis //	
ci nus kyis ni sbyin pa gtang //	
'jig rten na ni sbyin byed mchod //	
sbyin byed lha yi nang mchod do //	
bya yis 'bras ldan shing bzhin du //	
'byung po kun gyi skyabs 'os yin //	
rgyal po chen po /	
de'i tshe de'i dus na /	
rgyal po lha chen po zhes bya ba /	
'khor los bsgyur ba'i rgyal po gang gis dge ba'i lam nges pa de srol btod cing /	
dge ba'i lam nges pa srol btod pa de la	
brten nas lha chen po brgyad khri bzhi stong gis	
rgyal po'i drang srong gi tshangs par spyod pa spyad	
pa de / @333a *//	
gzhan zhig yin snyam na /	
khyod kyis de ltar mi blta ste /	
nga nyid de'i tshe de'i dus na /	
'khor los bsgyur ba'i rgyal po lha chen po zhes bya bar gyur to //	
nga nyid kyis /	
dge ba'i las kyi lam nges pa de srol btod cing /	
dge ba'i lam nges pa srol btod pa de la	
brten nas lha chen po brgyad khri bzhi stong gis	
rgyal po'i drang srong gi tshangs par spyod pa spyad	
do // rgyal po chen po /	
ngas sbyin pa'am /	
sbyin pa'i bgo bsha' des bla na med pa yang dag par rdzogs pa'i byang chub thob bo /	
snyam na /	
khyod kyis de ltar mi blta ste /	
'on kyang nga'i sbyin pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sbyin pa dag	
btang / bsod nams dag byas pa gang yin pa de /	
nyon cig /	
rgyal po chen po /	
sngon byung ba /	
yul mi thi la 'di nyid du de rnams kyi	
tha ma shos rgyal po mu khyud ces bya ba	
/ chos kyi rgyal po /	
chos dang ldan pa /	
chos la gnas pa'i rgyal po zhig byung ste /	
de btsun mo dang /	
gzhon nu dang /	
blon po dang /	
khrom gyi ru ba dang /	
grong mi dang /	
yul mi rnams dang lhan cig tu chos spyod cing sbyin pa dag gtong /	
bsod nams dag byed pa /	
bsnyen gnas la nye bar gnas pa /	
tshul khrims yang @333b dag par blangs te gnas so //	
de'i tshe lha rnams kyi dbang po brgya byin sum	
cu rtsa gsum pa'i lha rnams kyi gung la lha	
rnams mdun sa chos bzang du tshogs shing lha rnams	
la bsngags pa brjod de /	
grogs po dag /	
lus 'phags kyi mi rnams kyi rnyed pa ni /	
legs par rnyed de /	
lus 'phags kyi mi de rnams kyi rgyal po mu khyud ni /	
chos kyi rgyal po /	
chos dang ldan pa /	
chos la gnas pa'i rgyal po chen po yin te /	
de btsun mo dang zhes bya ba nas lhan cig	
tu chos spyod cing tshul khrims yang dag par blangs	
te gnas so // zhes bya ba'i bar gong ma bzhin no //	
grogs po dag /	
khyed cag rgyal po mu khyud blta bar 'dod dam /	
ko'u shi ka /	
mchog tu 'tshal lo //	
grogs po dag /	
de'i phyir khyed cag sdod cig dang /	
kho bos je rgyal po mu khyud brtag par bya'o //	
de nas lha rnams kyi dbang po brgya byin /	
dper na /	
skyes bu mthu dang ldan pa'i lag pa bskum pa las brkyang ba'am /	
brkyang ba las bskum pa tsam gyis lha rnams kyi dbang po brgya byin /	
sum cu rtsa gsum pa'i lha rnams kyi nang nas mi snang bar gyur te /	
mi thi lar rgyal po mu khyud ldan gyi khang bzang du phyin nas 'di skad ces smras so //	
mu khyud ldan /	
khyod kyis rnyed pa ni /	
legs par rnyed de /	
gang gi phyir sum cu rtsa gsum pa'i lha rnams	
lha'i mdun sa chos bzang du tshogs shing 'dus pa	
rnams / khyod kyi bsngags pa rjod par byed de /	
@334a *// grogs po dag /	
lus 'phags kyi mi rnams kyis rnyed pa zhes bya ba nas /	
tshul khrims yang dag par blangs te gnas so //	
zhes bya ba'i bar gong ma bzhin no //	
mu khyud khyod /	
sum cu rtsa gsum pa'i lha rnams la blta zhing 'gro 'dod dam /	
ko'u shi ka /	
bdag sum cu rtsa gsum pa'i lha rnams la blta zhing mchi 'tshal lo //	
mu khyud de'i phyir khyod sdod cig /	
kho bos /	
je cang shes stong ldan gyi shing rta khyod la bskur gyi /	
der khyod zhugs la ma g-yo bar shog cig /	
rgyal po mu khyud kyis de bzhin 'tshal lo //	
zhes lha rnams kyi dbang po brgya byin las mnyan te /	
de nas lha rnams kyi dbang po brgya byin sum	
cu rtsa gsum pa'i lha rnams kyi nang du song	
nas / kha lo sgyur ba ma la gdu la smras pa /	
ma la gdu /	
khyod song la /	
cang shes stong ldan gyi shing rta myur du chos la /	
rgyal po mu khyud gang na ba der song ste phyin nas /	
'di skad ces /	
mu khyud la lha rnams kyi dbang po brgya byin gyis /	
cang shes stong ldan gyi shing rta bskur ba 'di	
yin gyi der khyod zhugs la mi g-yo bar shog	
cig / ces byos shig /	
ko'u shi ka /	
khyod kyis gsungs pas shin tu ma nongs so //	
zhes kha lo sgyur ba ma la gdus /	
lha rnams kyi dbang po brgya byin las mnyan nas	
myur du cang shes stong ldan gyi shing rta bcos	
te / rgyal po mu @334b khyud gang na ba der song nas phyin pa dang /	
'di skad ces smras so //	
mu khyud /	
khyod la lha rnams kyis dbang po brgya byin gyis	
cang shes stong ldan gyi shing rta bskur ba 'di	
yin gyi / 'dir khyod zhugs la ma g-yo bar shog cig /	
ces mchi'o //	
rgyal po chen po /	
rgyal po mu khyud cang shes rta stong ldan gyi shing rtar zhugs pa dang /	
de nas kha lo sgyur ba ma la gdu rgyal po mu khyud la smras pa /	
khyod kyi shing rta gang nas drang /	
gang na /	
sems can sdig pa'i las can rnams sdig pa mi	
dge ba'i las kyi rnam par smin pa nyams su	
myong ba nas sam /	
gang na /	
sems can dge ba'i las can rnams las dge ba'i	
rnam par smin pa nyams su myong ba nas drang	
/ ma la gdu /	
de'i phyir gang na /	
sems can sdig pa'i las can rnams /	
sdig pa mi dge ba'i rnam par smin pa nyams su myong ba yod pa /	
gang na sems can dge ba'i las can rnams /	
las dge ba'i rnam par smin pa nyams su myong ba dag yod par gnyis ka blta'i /	
de dag gang na ba de logs su shing rta drongs shig /	
de nas kha lo sgyur ba ma la gdu /	
rgyal po mu khyud kyis ci nas kyang gang na	
sems can sdig pa mi dge ba'i las kyi rnam	
par smin pa nyams su myong ba yod pa dang	
/ gang na sems can dge ba'i las can rnams /	
las dag pa'i rnam par smin pa nyams su myong	
ba yod pa gnyi ga mthong bar 'gyur ba de	
ltar rgyal po mu khyud ldan gyi shing rta drangs	
so // rgyal po mu khyud @335a *//	
sum cu rtsa gsum pa'i lha rnams kyi nang du	
phyin nas rgyal po mu khyud lha rnams kyi mdun	
sa chos bzang du zhugs pa dang /	
lha rnams kyi dbang po brgya byin gyis rgyal po mu khyud la stan phyed bstabs nas /	
rgyal po mu khyud dang /	
lha rnams kyi dbang po brgya byin stan phyed la 'dug /	
rgyal po chen po /	
rgyal po mu khyud dang /	
lha rnams kyi dbang po brgya byin stan phyed phyed la 'dug pa na /	
khyad par ram /	
bsam pa'am /	
tha dad du bya ba cung zad kyang med de /	
gzhan du na /	
lha rnams kyi dbang po brgya byin ni /	
mig mi 'dzum par zad do //	
de nas rgyal po mu khyud kyis bdag nyid kyi mchod sbyin phun sum tshogs pa mthong nas /	
de'i tshe tshigs su bcad de smras pa /	
dge las byas dang de bzhin du /	
mi dge ba yi las mthong nas //	
mi gang bag med byed pa de //	
skyes bu tha shal snying re rje //	
de nas lha rnams kyi dbang po brgya byin gyis /	
rgyal po mu khyud la 'di skad ces smras so //	
mu khyud /	
khyod 'di nyid du 'dug la dga' ba spyod cig /	
'dod pa'i yon tan lnga 'byor cing ldan pas rtse mo byos shig /	
dga' bar spyod cig /	
dga' mgur spyod cig /	
des tshigs su bcad de smras pa /	
ji ltar snod dang shing rta dag /	
brnyas pa re zhig dus yin ltar /	
de dang 'dra bar gnas 'di yang //	
dbang ni gzhan dag sgyur bas bdag /	
'di nas mi thi lar song nas //	
dge ba mang po rnams bya zhing //	
@335b bsod nams phun sum tshogs byas nas //	
de nas mtho ris 'ong bar bya //	
de mi thi lar 'ongs nas sbyin pa dag btang /	
bsod nams dag byas nas tshigs su bcad de smras pa /	
gang tshe rgyal rigs bram ze dang //	
rje'u rigs dmangs rigs gdol pa dang //	
kla klo phongs la sbyin pa ni //	
sbyin pa dam pa rnams kyis bsngags //	
mu ge'i tshe na sbyin byin zhing //	
skye bo dam pa tshim byas nas //	
ngan song rnams spangs 'di dang ni //	
mtho ris su yang bkur ba yin //	
phan yon 'di ni shes nas kyang //	
mkhas pa rnams kyis sbyin pa gtang //	
sbyin pa yis ni thar pa dang /	
dbang phyug lha gnas 'byor par 'gyur //	
rgyal po chen po /	
de'i tshe de'i dus na 'khor los bsgyur ba'i rgyal	
po mu khyud ces bya ba gang gis sum cu	
rtsa gsum pa'i lha rnams kyi nang du song nas	
lha rnams kyi dbang po brgya byin gyi stan phyed	
dang / lha rnams kyi 'dod pa'i yon tan lngas bstabs nas /	
des mi thi lar 'ongs nas grong khyer gyi sgo	
bzhir mchod sbyin gyi gnas brtsigs nas sbyin pa dag	
btang / bsod nams dag byas pa de /	
gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na /	
'khor los bsgyur ba'i rgyal po mu khyud ces bya	
ba gang gis sum cu rtsa gsum pa'i lha rnams	
kyi nang du song nas /	
lha rnams kyi dbang po brgya byin gyi stan phyed dang /	
lha rnams kyi 'dod pa'i yon tan lngas bstabs pa yin par gyur te /	
nga nyid de nas mi thi lar @336a *//	
song nas /	
grong khyer gyi sgo bzhir mchod sbyin gyi gnas brtsigs te /	
sbyin pa dag byin /	
bsod nams dag byas so //	
rgyal po chen po /	
ngas sbyin pa'am /	
sbyin pa'i bgo bsha' des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i sbyin pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
de'i 'og tu rgyal po kun dga' bo zhes bya ba /	
mthu dang ldan pa zhes bya ba'i bar du rgyas par sbyar te /	
de la bu gcig dang gnyis nas lnga'i bar dag btsas pa las /	
de'i bu tha chung gang yin pa de'i gdong me long 'dra bas /	
de'i ming me long gdong zhes bya bar grags so //	
de dag thams cad bsrings bskyed de chen por gyur te /	
gzhon nu me long gdong ni /	
shin tu des pa dang /	
shin tu dul ba yin no //	
de dag gzhan ni /	
gtum pa /	
gzu lums can /	
rtsub pa yin no //	
de dag thams cad pha'i dgos pa zhig gi phyir 'dus na /	
shes rab kyis cung zad kyang so sor rtog pa med do //	
gzhon nu me long gdong ni //	
dri ba zab mo dag la /	
rang gi shes rab kyis dpyod par byed do //	
rgyal po kun dga' bo nad kyis thebs nas /	
des bsam pa gang rgyal srid byed du gzhug /	
gal te bdag gis phu bo gong ma bzhi las gang yang rung ba zhig /	
rgyal po byed du bcug na @336b de rnams gtum pa /	
gzu lums can /	
rtsub pa yin pas /	
tshul ma yin pas yul mi rnams la gnod pa byed par 'gyur ro //	
gal te gzhon nu me long gdong rgyal srid byed du bcug na ni /	
nye du rnams kyis da /	
rgyal po 'dis /	
sras thu bo rnams bzhag nas sras tha chung rgyal srid byed du 'jug pa ci'i tha tshig /	
ces smod par 'gyur bas /	
thabs shig bsham mo //	
snyam nas des rin po che gsum dang /	
btsun mo'i 'khor zhes byed pa dang /	
shes rab kyis so sor brtag par bya ba drug bzhag nas /	
des blon po rnams la smras pa /	
kye sna bo dag /	
nga 'das na /	
khyed cag gis gzhon nu rnams re re nas brtag par bya ste /	
sus nor bu'i lham zung bgos na /	
'tsham par 'gyur ba dang /	
seng ge'i khri la 'dug na /	
mi g-yo bar 'dug pa dang /	
dbu rgyan mgo la thogs na /	
mi g-yo bar 'dug pa dang /	
btsun mo'i 'khor zhes byed pa dang /	
shes rab kyis so sor brtag par bya ba drug po /	
nang gi gter dang /	
phyi'i gter dang /	
phyi nang gi gter dang /	
shing gi rtse mo'i gter dang /	
ri'i rtse mo'i gter dang /	
chu 'gram gyi gter te /	
su 'di dag thams cad dang ldan par gyur pa de /	
nga 'das nas khyed cag gis chug cig ces smras nas /	
bsags pa kun gyi mtha' 'dzad cing //	
mthon po'i mtha' ni ltung bar 'gyur //	
zhes bya ba yin pas shi'o //	
blon po de rnams kyis /	
gzhon nu phu bo shos la nor bu'i lham zung du bskon @337a *//	
na; ji ltar yang de dang mi 'tsham mo //	
seng ge'i khri la bzhag na /	
g-yos so //	
dbu rgyan btags na /	
rab tu g-yos so //	
btsun mo'i 'khor gyis kyang zhes ma byas so; ;shes rab kyis so sor brtag par bya ba drug /	
smras na /	
ma shes te /	
nu bo phyi ma rnams kyang de bzhin no //	
gzhon nu me long gdong la nor bu'i lham zung du bskon na /	
shin tu 'tsham par 'dug go /	
sengge'i khri la 'dug na /	
mi g-yo bar 'dug go /	
dbu rgyan thogs na /	
spyi gtsug rgyas par 'dug go /	
btsun mo'i 'khor gyis kyang zhes byas pa dang /	
blon po rnams kyis smras pa /	
da dung shes rab kyis so sor brtag par bya ba drug po /	
nang gi gter dang /	
phyi'i gter dang /	
phyi nang gi gter dang /	
shing gi rtse mo'i gter dang /	
ri'i rtse mo'i gter dang /	
chu 'gram gyi gter shes par bya dgos so //	
me long gdong gis bsam pa /	
nang gi gter zhes bya ba /	
nang gi gter ci zhe na /	
them pa'i nang rol na yod pa'i gter yin no //	
phyi'i gter zhes bya ba /	
phyi'i gter ci zhe na /	
phyi'i gter zhes bya ba ni /	
them pa'i phyi rol na yod pa'i gter yin no //	
phyi nang gi gter zhes bya ba ni /	
ci yin zhe na /	
them pa'i 'og na yod pa'i gter yin no /	
shing gi rtse mo'i gter zhes bya ba /	
shing gi rtse mo'i gter ci zhe na /	
rgyal po de bzhugs pa'i shing de'i grib mas nyi	
ma'i gung la gang du khyab pa de na yod	
pa'i gter yin no //	
@337b ri'i rtse mo'i gter zhes bya ba ni /	
rgyal po de rol ba'i rdzing de na khrus kyi	
rdo leb de'i 'og na yod pa'i gter yin no	
// chu 'gram gyi gter zhes bya ba ni /	
khyim gyi chu gang du 'bab pa de'i stor khung gi mtha' na yod pa'i gter yin no //	
blon po de rnams kyis thams cad so sor brtags na de dag byung nas /	
de rnams kyis de rgyal por dbang bskur te /	
rgyal po me long gdong zhes bya ba /	
mthu dang ldan par gyur to //	
ri bor gzhan zhig na /	
bram ze dbyug gu can zhes bya ba zhig gnas pa des /	
khyim bdag cig las glang dag cig brnyas te /	
zhing rmos nas glang de dag ded de khyim bdag de'i khyim du song ba dang /	
ji tsam na /	
khyim bdag de dro la bab nas /	
bram ze dbyug gu can gyis glang phugs su btang ba las /	
sgo gzhan zhig nas byung ste seng ngo //	
khyim bdag de zan zos nas langs na /	
gang na yang glang mi snang nas /	
des dbyug gu can bzung nas /	
glang ga re /	
des smras pa /	
khyim du ma bcug gam /	
khyod kyis kho bo'i glang 'phrog gi /	
kho bo la glang slar byin cig /	
des smras pa /	
kho bos ma 'phrog go /	
des smras pa /	
rgyal po me long gdong 'di ni /	
shes rab dang ldan pa yin gyi /	
de'i drung du dong ba dang /	
des don 'di mkhas te bdag cag la rigs mi rigs ston par 'gyur ro //	
zhes de gnyis chas pa dang /	
mi zhig gis rta rgod ma zhig bros nas /	
des dbyug gu can la smras pa /	
rta rgod ma 'o ni /	
kho ga cig /	
des smras pa /	
ji ltar dgag /	
ci nus pas so /	
@338a *// des rdo ba zhig blangs te /	
mgor bsnun pas de shi bar gyur to //	
mi des smras pa /	
kho bo'i rta rgod ma khyod kyis bsad kyi kho bo la rta rgod ma gcig byin cig /	
ci'i phyir rta rgod ma sbyin /	
des smras pa /	
tshur shog /	
rgyal po me long gdong gi gan du 'dong dang /	
des bdag cag gi zhal che sbyong bar 'gyur ro //	
zhes de dag der dong ba dang /	
dbyug gu can de 'bros par brtsams so //	
des rtsig pa zhig gi kha nas bdag nyid mchongs pa dang /	
de'i zhod na tha ga pa zhig thags 'thag cing	
'dug pa de'i steng du ltung bas tha ga pa	
shi nas / dbyug gu can yang tha ga pa'i chung mas bzung nas /	
kho bo'i khyim thab khyod kyis bsad kyi /	
kho mo'i khyim thab byin cig /	
kho bos khyod kyi khyim thab ga la sbyin /	
des smras pa /	
tshur rgyal po me long gdong gi drung du 'dong dang /	
des bdag cag gi zhal che gcod par 'gyur ro //	
zhes de rnams chas pa dang /	
lam gyi bar de na chu bo gting zab mo	
zhig yod pa de la shing mkhan zhig kha na	
ste'u thogs te / phas tshur brgal ba de la dbyug gu can des smras pa /	
chu che chung ji tsam /	
ste'u btang ste smras pa /	
chu gting zab bo //	
ste'u de chur lhung nas /	
des dbyug gu can da bzung ste /	
khyod kyis ba'i ste'u chur bskur ro //	
ngas ma bskur ro //	
tshur rgyal po me long gdong gi drung du 'dong dang /	
des bdag cag gi zhal che sbyong bar 'gyur @338b	
ro; ;de rnams ngal bas dbyug gu can khrid de	
/ chang 'tshong zhig gi khyim du zhugs pa dang /	
chang 'tshong ma la khye'u zhig bcas pa /	
des khye'u de gos kyis bkab ste bsnyal ba de la dbyug gu can 'dug go /	
des khye'u yod /	
khye'u yod ces smras nas /	
ji tsam na bltas na shi bar gyur nas /	
des dbyug gu can de bzung nas /	
khyod kyis kho mo'i bu bsad kyi /	
kho mo'i bu byin cig /	
des smras pa /	
kho bos ni /	
ma bsad pa na /	
ci'i phyir kho bos khyed kyi bu sbyin /	
des smras pa /	
tshur rgyal po me long gdong gi drung du 'dong ngo //	
zhes de rnams chas pa dang /	
ji tsam na; phyogs gzhan zhig na shing skam la khva zhig 'dug pa des /	
dbyug gu can mthong nas smras pa /	
gang du 'gro /	
kho bo ni /	
mi 'gro na /	
'di dag gis kho bo khrid do //	
gang du /	
me long gdong gi drung du'o //	
'o na kho bo'i 'phrin yang khyer la /	
rgyal po me long gdong /	
phyogs ga ge mo zhig na /	
shing lo ma bskams pa zhig mchis pa de la khva zhig mchis te /	
de'i mchid nas /	
shing lo ma sngo zhing snum pa gzhan dag mchis	
bzhin du de la bdag dga' bar mi 'gyur gyi	
/ 'di la bdag mchis na bde ba ci las gyur ces gyis shig /	
de rnams chas pa las /	
ri dvags shig gis dbyug gu can mthong nas des smras pa /	
dbyug gu can gang du 'gro /	
kho bo ni /	
gang du yang mi 'gro na /	
'di dag gis kho bo khrid do //	
gang du /	
me long gdong gi drung du'o //	
@339a *// kho bo'i 'phrin yang khyer la /	
gnas gzhan dag na gsing ma dang /	
rtsva sngon po dag mchis bzhin du bdag de dag	
lam dad pa la rgyu ci zhig mchis zhes gyis	
shig / de dag chas pa dang /	
ji tsam na /	
sreg pa zhig gis mthong nas smras pa /	
gang du 'dong zhes bya ba nas /	
'o na kho bo'i 'phrin yang khyer cig ces bya bar gong ma bzhin du ste /	
bdag phyogs gcig tu ni /	
sreg pa'i skad 'byin la /	
phyogs gzhan du ni /	
skad gzhan 'byin pa 'di la rgyu ci zhig mchis zhes gyis shig ////	
'dul ba gzhi /	
bam po zhe bzhi pa /	
phyogs gzhan zhig na sbrul zhig gis mthong nas zhes bya ba nas /	
'o na kho bo'i 'phrin yang khyer cig ces bya ba'i bar gong ma bzhin du ste /	
bdag phug nas ni /	
bde bar 'byung la /	
slar ni /	
sdug bsngal gyis 'jug par 'gyur ba 'di la rgyu ci zhig mchis zhes gyis shig /	
sbrul zhig dang ne'u le gnyis phan tshun mi mthun zhing 'thab par byed pa zhes bya ba nas /	
'o na bdag cag gi 'phrin yang khyer cig ces bya ba'i bar gong ma bzhin du ste /	
bdag cag nyin par gcig gis gcig mthong nas 'thab mo bgyid kyi /	
dga' bar mi 'gyur ba 'di la rgyu ci zhig mchis zhes gyis shig /	
bag gsar gzhon nu ma zhig gis zhes bya ba nas /	
des smras pa /	
'o na bdag cag gi 'phrin yang khyer cig ces bya ba'i bar gong ma bzhin du ste /	
gang gi tshe bdag @339b pha'i khyim na mchis pa de'i tshe na /	
gyos po'i khyim 'tshal la /	
gang gi tshe gyos po'i khyim na mchis pa de'i tshe ni /	
pha'i khyim 'tshal ba 'di la rgyu ci zhig mchis zhes gyis shig /	
de rnams chas nas /	
rgyal po me long gdong ga la ba der dong ste phyin nas dbyug gu can gyis /	
rgyal po la rgyal ba dang tshe spel ba dag byas nas phyogs gcig tu 'dug go /	
gzhan dag gis kyang rkang pa gnyis la mgo bos phyag byas te 'khod pa dang /	
rgyal pos dbyug gu can la dris pa /	
khyod ci la 'ongs /	
lha /	
bdag ni /	
khrid do //	
ci zhig gi phyir /	
dbyug gu can gyis khyim bdag dang ci zhig las rtsod pa de thams cad smras so //	
rgyal pos khyim bdag la dris pa /	
khyod kyis glang mthong ngam /	
mthong lags so //	
dbyug gu can khyod kyis glang phugs su bskrad dam /	
lha /	
bskrad lags so //	
rgyal pos smras pa /	
gang gis phyir go bar ma byas bas /	
dbyug gu can 'di'i lce chod cig /	
gang gi phyir 'di yang glang ma btags pas mig phyung zhig /	
khyim bdag gis smras pa /	
rnam pa gcig tu bdag gi glang stor /	
rnam pa gnyis su bdag gi mig dbyung ba bas /	
dbyug gu can rgyal mi bsngo'o //	
mi des smras pa /	
lha /	
dbyug gu can 'dis /	
bdag gi rta rgod ma zhig bkum mo //	
ji ltar bsad /	
des rgyas par smras pa dang /	
rgyal pos smras pa /	
gang gi phyir ji ltar nus pa de bzhin du khog cig /	
ces smras pas /	
mi 'di'i lce chod cig /	
gang gi phyir rdo bas mi snun @340a *//	
par gzhan gyis dgag mi nus pa med pas /	
dbyug gu can 'di yang lag pa chod cig /	
mi des smras pa /	
rnam pa gcig tu bdag gi rta rgod ma bkum /	
rnam pa gnyis su bdag gi lce bcad pa bas /	
dbyug gu can rgyal mi bsngo'o //	
tha ga pa'i chung mas rgyas par smras pa dang /	
rgyal pos smras pa /	
'di nyid khyod kyi khyim thab tu khyer cig des smras pa /	
rnam pa gcig tu ni /	
'dis bdag gi sdum thab bkum //	
rnam pa gnyis su ni /	
'di sdum thab tu 'gyur ba bas /	
dbyug gu can rgyal mi bsngo'o //	
shing mkhan gyis rgyas par smras pa dang /	
rgyal pos smras pa /	
gang gi phyir ste'u chu'i dbus su bor nas tshig smras pas /	
shing mkhan 'di lce chod cig /	
dbyug gu can 'di'i yang chu'i gting zab par mthong bzhin du shing mkhan la /	
dris pas mig dbyung ngo //	
shing mkhan gyis smras pa /	
rnam pa gcig tu bdag gi ste'u stor /	
rnam pa gnyis su bdag gi lce bcad pa bas /	
dbyug gu can rgyal mi bsngo'o //	
chang 'tshong mas rgyas par smras pa dang /	
rgyal pos smras pa /	
gang gi phyir 'dis bu thams cad kyi thams cad gos kyis g-yogs nas bsnyal bas /	
chang 'tshong ma 'di lag pa chod cig /	
dbyug gu can yang ma brtags par gzhan gyi stan la 'dug pas 'di'i mig phyung zhig /	
des smras pa /	
@340b rnam pa gcig tu bdag gi bu bkum /	
rnam pa gnyis su bdag gi sug pa bkum pa bas /	
dbyug gu can rgyal mi bsngo'o //	
dbyug gu can gyis khva'i than smras pa dang /	
rgyal pos smras pa /	
dbyug gu can /	
khva de la khyod kyi phyogs de na /	
ri bor cig yod pa'i grong gi bdag por gyur	
pa na shing skam po de'i drung na gter yod	
kyi / de 'ga' zhig la byin te song zhig dang bde bar 'gyur ro //	
zhes sgos shig /	
ri dvags kyi than smras pa dang /	
khyod kyi ri dvags la /	
ri dvags khyod de na shing yod pa de'i kha nas sbrang rtsi'i thigs pa 'dzag ste /	
de zags pas rtsva dang /	
gsing ma mang por gyur pa la /	
khyod za za ba sbrang ma de song zin gyi /	
ro la chags par ma byed cig /	
tshul ma yin pas sdug bsngal bar gyur ta re zhes smros shig /	
sreg pa'i than smras pa dang /	
rgyal pos smras pa /	
gang du sreg pa de sreg pa'i skad 'byin pa'i phyogs de na gter med kyi /	
gang du skad gzhan 'byin pa de na gter yod pas /	
khyod kyis gter 'ga' zhig la ston la /	
tshul ma yin pas sdug bsngal bar gyur pa na	
mi rung gi gzhan du song zhig ces sgos shig	
/ des sbrul dang ne'u le'i than smras pa dang /	
rgyal pos smras pa /	
de gnyis la khyed cag mir gyur pa na spun gnyis shig tu skyes te /	
de na gcig gis smras pa /	
nor bgo'o //	
gcig shos ser sna'i zil gyis non pas ma bgos so //	
de la /	
gcig ni /	
lhag pa'i chags par byas pas sbrul du @341a *//	
skyes so //	
gcig shos kyang nor la then te lhag par chags par byas pas ne'u ler skyes so //	
de bas na /	
khyed cag gis nor de dag /	
dge sbyong ngam /	
bram ze dag la byin la /	
gnas de 'or cig dang /	
bde bar 'gyur ro //	
zhes sgos shig /	
sbrul gyi than smras pa dang /	
rgyal pos smras pa /	
khyod kyis /	
sbrul de la khyod ltogs shing nyam chung bar gyur pas ni /	
phug nas bde bar phyir 'byung la /	
kha zas phal mo che zos nas ni /	
sdug bsngal bas phug tu 'jug pa yin gyi /	
khyod kyis kha zas la ji tsam du spyod pa drod zin par byas na /	
khyod bde bar gnas par 'gyur ro //	
zhes sgos shig /	
bag gsar gzhon nu ma'i than smras pa dang /	
rgyal pos smras pa /	
khyod kyis bag gsar gzhon nu ma de la /	
khyod kyi pha ma'i khyim na ni /	
'grogs bshes shig gnas te /	
gang gi tshe khyod gyos po'i khyim na 'dug pa'i tshe na 'grogs bshes de 'dod do //	
gang gi tshe pha ma'i khyim na gnas pa de'i tshe na khyim thab 'dod de /	
khyod tshul ma yin pa'i sdug bsngal bar gyur na /	
mi rung gi /	
gnas gcig thong la /	
gcig legs par bzung bar byos shig ces sgos shig /	
bag gsar gzhon nu ma de dang /	
sprul gyis ji skad bstan pa bzhin byas so //	
sbrul dang ne'u le dag dang /	
khvas ni /	
nor dbyug gu can la byin no //	
lhag ma rnams kyis kyang ji skad bstan pa de bzhin mnyan to //	
blon po rnams kyis smras pa /	
@341b kye ma'o //	
lha la 'di lta bu'i spobs pa yang mnga' ba lta /	
rgyal po dga' ba dang mgu bas grong khyer gyi	
sgo bzhi rnams su sbyin gtong gi khang pa brtsigs	
nas sbyin pa'i zhal ta pa'i mi dag bzhag go	
/ de'i tshe mu ge lo bcu gnyis su byung ste /	
des mu ge lo bcu gnyis su byung ba na /	
srog chags brgya stong phrag du ma dag gi kha zas sbyar to //	
des bdag nyid kyi mchod sbyin phun sum tshogs pa mthong nas tshigs su bcad de smras pa /	
blo ldan chos dang mthun pa yis /	
nor rnyed bsag par mi bya ste //	
tshul khrims phun sum tshogs pa yi //	
yon gnas la ni yon du dbul //	
dge sbyong bram ze des pa dang //	
phongs pa legs par tshim byas na //	
shes rab can de lus zhig nas //	
lha yi nang du skye bar 'gyur //	
mkhas pas de ltar shes byas nas //	
dad ldan chags pa med sems kyis //	
yon gnas rnams la byin pa ni //	
dpa' bo ser sna med pas bsngags //	
rgyal po chen po /	
de'i tshe de'i dus na /	
rgyal po me long gdong zhes bya ba /	
mthu dang ldan pa gang gis mu ge lo bcu gnyis su byung ba na /	
srog chags brgya stong phrag du ma'i kha zas sbyar ba de /	
gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na /	
rgyal po me long gdong zhes bya ba mthu dang ldan pa der gyur te /	
ngas mu ge lo bcu gnyis su byung ba na /	
srog chags brgya stong phrag du ma dag gi kha zas sbyar to //	
rgyal po chen po /	
ngas sbyin pa'am /	
@342a *// sbyin pa'i bgo bshang des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i sbyin pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sbyin pa dag	
byin / bsod nams dag byas pa gang yin pa de nyon cig /	
rgyal po chen po /	
sngon byung ba /	
'khor los sgyur ba'i rgyal po nor bzang zhes bya ba zhig byung ste /	
des grong khyer brgyad khri bzhi stong du mchod sbyin gyi gnas brtsigs te /	
lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por sbyin pa dag byin /	
bsod nams dag byas te /	
des bdag nyid kyi mchod sbyin phun sum tshogs pa mthong nas tshigs su bcad de smras pa /	
lha dang mi yi nang dag tu /	
bdag gi 'byor ba mthong nas ni /	
gang gis phun sum thob pa yi //	
sbyin pa su zhig sbyin mi byed //	
gang gis skyes bu brgya phrag thibs mnan cing //	
ser sna dgra bor gyur pa zil mnan nas /	
'jig rten pha rol 'jigs pas sbyin gtong ste /	
bdag ni dpa' bo'i dpa' rab yin par sems //	
gang zhig lag na mtshon thogs g-yul ngor 'jug /	
de ni dpa' bo min zhes thub rnams gsung //	
gang dag 'jigs @342b pa med par sbyin gtong ba //	
de dag dpa' bo yin zhes kun mkhyen gsung //	
rgyal po chen po /	
de'i tshe de'i dus na /	
'khor los bsgyur ba'i rgyal po nor bzang zhes bya ba gang gis /	
grong khyer brgyad khri bzhi stong du mchod sbyin gyi gnas brtsigs te /	
lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por sbyin pa dag byin /	
bsod nams dag byas pa de /	
gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na /	
'khor los bsgyur ba'i rgyal po nor bzang zhes bya ba der gyur te /	
nga nyid kyis de na grong khyer brgyad khri bzhi stong du mchod sbyin gyi gnas brtsigs te /	
lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por sbyin pa dag byin /	
bsod nams dag byas so //	
rgyal po chen po /	
ngas sbyin pa'am sbyin pa'i bgo bsha' des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i sbyin pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sbyin pa dag	
byin / bsod nams dag byas te /	
brtson 'grus kyi pha rol tu phyin pa yongs su	
rdzogs par byas kyang bla na med pa yang dag	
par rdzogs pa'i byang chub ma thob pa gang yin	
@343a *// pa de nyon cig /	
rgyal po chen po /	
sngon byung ba /	
yul lnga len par rgyal po gnyis byung ste /	
byang phyogs kyi lnga len pa dang /	
lho phyogs kyi lnga len pa'o //	
de la /	
byang phyogs kyi lnga len pa nor can zhes bya ba /	
grong khyer glang po che'i khyim zhes bya ba na 'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba /	
'thab pa dang /	
khrag khrug dang /	
'gyed pa dang /	
chom rkun med pa /	
nad rab tu zhi bar gyur pa /	
'bras s'a lu dang /	
bu ram shing dang /	
ba lang dang /	
ma he phun sum tshogs pa na /	
chos kyi rgyal po chos dang ldan pa dang /	
chos bzhin gyis rgyal srid byed du 'jug go //	
grong khyer de na yang mtsho chen po autpa la dang /	
padma dang /	
ku mu da dang /	
padma dkar pos gang ba /	
ngang pa dang /	
ngur pa dang /	
bya ka randa pas mdzes par byas pa /	
yid du 'ong ba yod do //	
mtsho de na klu'i bu skye ba sna tshogs pa zhes bya ba gnas te /	
des dus dus su char gyi rgyun legs par phab pas /	
sa gzhi lhag par lo tog phun sum tshogs par gyur to //	
yul yang bza' ba dang /	
btung ba shin tu mod la /	
'jig rten yang sgrib pa dang /	
mchod pa dang /	
bsnyen bkur dang /	
ldan pas /	
dge sbyong dang /	
bram ze dang /	
bkren pa dang /	
phongs pa rnams la kha zas sbyin par byed do //	
lho phyogs kyi lnga len pa'i rgyal po ni /	
chos ma yin pa lhag par gnas pa /	
@343b gtum pa /	
gzu lums can /	
spro thung ba zhig pas /	
chos ma yin pas rgyal srid byed cing /	
chad pa dang /	
brdeg pa dang /	
'tshog pa dang /	
gsod pa dang /	
'dzin pa dang /	
'ching ba dang /	
su mi 'dod dang /	
khong sgril dang /	
gnod pa sna tshogs kyis yul na gnas pa'i skye bo rnams la rtag tu skrag par byed do //	
de chos ma yin pa la lhag par gnas pas	
der lha yang dus dus su char gyi rgyun legs	
par mi 'bebs so //	
des na skye bo'i tshogs de 'jigs pa dang /	
yi chad pas rang gi srog la mi lta bar yul yongs su spangs te /	
byang phyogs kyi yul lnga len pa'i rgyal po'i yul du dong nas gnas so //	
ji tsam dus gzhan zhig na /	
lho phyogs kyi lnga len pa'i rgyal po ri dvags	
'chor ba'i tshul du byas nas yul rnams brtag pa'i	
phyir byung ba dang /	
grong rdal dang /	
grong khyer gang yin pa dag ni /	
stong par gyur cing /	
skyed mos tshal dang /	
lha khang rnams ni /	
zhig ral du gyur pa mthong ngo //	
mthong nas kyang blon po rnams la smras pa /	
shes ldan dag /	
ci'i phyir grong rdal dang /	
grong khyer 'di stongs par gyur cing skyed mos tshal dang /	
lha khang rnams ni /	
zhig ral du gyur /	
skye bo'i tshogs de dag ni /	
gang du dong /	
blon po rnams kyis smras pa /	
lha /	
byang phyogs kyi lnga len pa'i rgyal po nor can gyi yul du mchis so //	
ci'i phyir /	
lha /	
mi 'jigs pa stsal du gsol //	
shes ldan sbyin gyi /	
smros @344a *//	
shig /	
de nas de rnams kyis smras pa /	
lha /	
byang phyogs kyi lnga len pa'i rgyal po chos bzhin gyis rgyal srid bgyid pas /	
de'i yul 'byor ba dang /	
rgyas pa dang /	
bde ba dang /	
lo legs pa skye bo dang mi mang pos gang zhing /	
'thab pa dang /	
rtsod pa dang /	
khrag khrug dang /	
'gyed pa dang /	
chom rkun ma mchis la /	
nad rab tu zhi bar gyur pa /	
'bras s'a lu dang /	
bu ram shing dang /	
ba lang dang /	
ma he phun sum tshogs pa /	
'jig rten la yang sbyin pa dang /	
mchod pa dang /	
bsnyen bkur dang ldan pas /	
dge sbyong dang /	
bram ze dang /	
bkren pa dang /	
phongs pa rnams la kha zas stsol bar bgyid do //	
lha ni /	
gtum pa /	
gzu lums can /	
spro thung bas /	
chad pa dang /	
rdeg pa dang /	
'tshog pa dang /	
gsod pa dang /	
'dzin pa dang /	
'ching ba dang /	
su mi 'dod dang /	
khong sgril ba dang /	
gnod pa sna tshogs kyis yul mi rnams la rtag tu skrag par mdzad pas /	
de na /	
skye bo'i tshogs de 'jigs shing yi chad nas byang	
phyogs kyi lnga len pa'i rgyal po'i yul du mchis	
lags so // lho phyogs kyi lnga len pa'i rgyal pos smras pa /	
shes ldan dag gang gis na /	
skye bo'i tshogs de /	
slar 'ongs nas grong rdal dang /	
grong khyer 'di dag tu gnas par 'gyur ba'i thabs bzang po ci yod /	
blon po rnams kyis smras pa /	
lha /	
gal te byang phyogs kyi lnga len @344b pa'i rgyal	
po bzhin du chos bzhin gyis rgyal srid mdzad de	
/ byams pa'i sems dang /	
phan pa'i sems dang /	
thugs brtse ba'i sems kyis yul bskyangs na /	
ring por mi thogs par skye bo'i tshogs de slar mchis nas grong rdal dang /	
grong khyer 'di rnams su gnas par 'gyur lags so //	
lho phyogs kyi lnga len pa'i rgyal pos smras pa /	
shes ldan dag /	
gal te de lta na; ngas kyang byang phyogs kyi	
lnga len pa'i rgyal po bzhin du chos bzhin rgyal	
srid byas te / byams pa'i sems dang /	
phan pa'i sems dang /	
snying brtse ba'i sems kyis yul bskyang bar bya'i /	
khyed kyis ci nas kyang skye bo'i tshogs de slar 'ongs nas grong rdal dang /	
grong khyer 'di rnams su gnas par 'gyur ba de ltar gyis shig /	
lha /	
yon tan gzhan yang 'di lta bu mchis te /	
grong khyer de na mtsho chen po autpa la dang /	
padma dang /	
ku mu da dang /	
padma dkar pos gang ba /	
ngang pa dang /	
ngur ba dang /	
bya ka randa pas mdzes par bgyis pa /	
de na klu'i bu skye ba sna tshogs pa zhes bgyi ba zhig gnas te /	
des dus dus su char gyi rgyun legs par phab pas /	
lo tog lhag par phun sum tshogs par gyur to //	
de nas gzhi lhag par lo tog dang /	
ldan pas yul yang bza' ba dang btung ba shin tu mod lags so //	
rgyal pos smras pa /	
shes ldan dag /	
gang gis ni /	
klu'i bu de /	
'dir khugs par 'gyur ba'i thabs lta ci yod /	
@345a *// lha; rig sngags dang /	
gsang sngags 'chang dag gis de khugs par 'gyur gyi /	
de dag btsal du gsol /	
de nas rgyal pos gser gyi thum po rgyal mtshan	
gyi rtse mo la bcings nas yul thams cad du	
dril bsgrags te / gang gis byang phyogs lnga len	
pa'i yul nas klu'i bu skye ba sna tshogs pa	
dril bsgrags te / khugs na / de la gser gyi thum po 'di sbyin no //	
bkur sti chen pos kyang bkur sti bya'o //	
ji tsam na /	
sprul khas sdigs pa zhig blon po rnams kyi drung du song nas smras pa /	
bdag la gser gyi thum po 'di stsal na /	
bdag gis klu'i bu skye ba sna tshogs pa 'phrog ste /	
khrid de mchi'o //	
blon po rnams kyis smras pa /	
'di khyer cig /	
des smras pa /	
khyed cag gang la yid ches shing yid brtan pa de'i lag tu bzhag la /	
klu'i bu skye ba sna tshogs pa khrid de mchis nas 'tshal lo //	
de bzhin du gyis shig /	
de nas sprul khas sdigs pa des /	
mi yid brtan du rung ba'i lag tu gser gyi	
thum po gtad nas glang po'i khyim gyi grong khyer	
du song ngo // de nas des mtsho de'i kho ra khor yug tu brtags nas /	
mtshan ma la mkhas pa zhig pas klu'i bu skye ba sna tshogs pa de ni /	
phyogs 'di kho na nyid na 'dug go /	
snyam nas /	
de nas de gtor ma dang yo byad kyi phyir slar song nas /	
blon po rnams la smras pa /	
bdag la gtor ma dang yo byad rnams @345b stsol cig dang /	
zhag bdun gyi nyin par klu'i bu de 'phrog ste khrid de mchi'o //	
sbrul khas sdigs pa de yang des mthong nas /	
de ni /	
bdag 'phrog tu 'ongs te /	
zhag bdun gyi bar bdag 'phrog nas /	
pha ma dang bral ba las byung ba'i sdug bsngal chen po bdag gis myong bar 'gyur na /	
ji ltar bya /	
su la skyabs btsal snyam pa dang /	
yang /	
mtsho de nas ha cang yang mi ring ba zhig na /	
rngon pa sran can dang /	
spang leb can gnyis gnas te /	
de gnyis mtsho de'i drung na gnas bcas nas gang	
dag skam la yod pa'i srog chags ri bong dang	
/ ldang sko ka dang /	
phag la sogs pa mtsho de la 'thung du 'gro ba dang /	
gang yang chu na yod pa nya dang /	
rus sbal dang /	
sbal pa la sogs pa bsad cing 'tsho bar byed pa las /	
de na yang sran can ni /	
shi'o //	
spang leb can ni /	
gsan no //	
klu'i bu skye ba sna tshogs pas bsam pa /	
rngon pa spang leb can ma gtogs pa skyabs gzhan med do //	
snyam nas /	
de nas mi'i cha byad du byas te /	
rngon pa spang leb can gyi drung du song nas smras pa /	
kye nang rje /	
rgyal po nor can gyi yul gyi 'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba zhes bya ba nas /	
'bras s'a lu dang /	
bu ram shing dang /	
bal glang dang /	
ma he phun sum tshogs pa zhes bya ba'i bar gong ma bzhin du ste /	
su'i mthu las gyur pa /	
ji ga khyod kyis shes sam /	
des smras pa /	
@346a *// shes te /	
rgyal po de chos dang ldan pas chos bzhin gyis rgyal srid byed de /	
byams pa'i sems dang /	
phan pa'i sems dang /	
brtse ba'i sems kyis yul bskyangs pas so //	
des smras pa /	
ci de 'ba' zhig gam /	
gzhan gyis kyang yin /	
rngon pas smras pa /	
gzhan gyi yon tan zhig kyang yod de /	
mtsho 'di na klu'i bu skye ba sna tshogs can zhes bya ba gnas te /	
des dus dus su char gyi rgyun legs par phab	
pas lhag par lo tog phun sum tshogs par gyur	
to // de na sa gzhi lhag par lo tog dang ldan pas yul yang bza' ba dang /	
btung ba mod par gyur to //	
skye ba sna tshogs pas smras pa /	
gal te 'ga' zhig gis klu'i bu de yul 'di nas 'phrog na /	
klu'i bu de cir 'gyur /	
rung bar mi 'gyur te /	
de pha ma dang bral ba las byung ba'i sdug bsngal myong bar 'gyur ro //	
rgyal po dang yul mis 'phrog na /	
de la khyod kyis ji ltar bya /	
srog dang dbral bar bya'o //	
khyod kyis klu'i bu de gang yin pa shes sam /	
mi shes so //	
de nyid nga yin na /	
lho phyogs lnga len pa'i sprul khas sdigs pa nga 'phrog par byed de /	
de gtor ma dang /	
yo byad kyi phyir slar song nas zhag bdun gyi nyin par 'ong bar 'gyur te /	
'ongs nas mtsho ngogs su seng ldeng gi phur bu grva bzhir btsugs pa /	
tshon skud sna tshogs kyis bres te /	
gsang sngags rjod par byed kyi /	
de nas ha cang @346b yang mi ring pa zhig tu khyod mi mngon par 'dug la /	
gang gi tshe des cho ga de lta bu bya	
bar gyur pa de'i tshe mtsho'i nang gi chu khol	
zhing lud par 'gyur te /	
nga yang 'byung gi /	
de'i tshe khyod kyis sbrul khas sdigs pa de'i gnad	
du mdas bsnun la de ma thag tu drung du	
song ste gsang sngags slar sdus shig /	
ma bsdus na /	
khyod kyi mgo drung nas bcad de /	
sa la bor ra re zhes smros shig /	
gal te des gsang sngags rnams ma bsdus par srog dang bral te shi na ni /	
kho bo ji srid 'tsho'i bar du gsang sngags kyi zhags pas bcings par 'gyur ro //	
rngon pas smras pa /	
gal te khyod gcig pa la phan thogs na yang de bzhin du kho bo kho nas byas na /	
yul mtha' dag la phan pa lta smos kyang ci dgos te /	
kho bos skyabs bya'i song zhig /	
de nas klu'i bu des de la dben pa'i phyogs shig bstan nas /	
ji tsam na rngon pa de zhag bdun gyi nyin	
par phyogs dben par bdag nyid gab ste 'dug pa	
dang / sbrul khas sdigs de yang 'ongs nas /	
gtor ma dang yo byad kyi cho ga bya bar rtsom ste /	
des phyogs bzhir seng ldeng gi phur bu bzhi btsugs /	
tshon skud sna tshogs kyis bres te gsang sngags brjod do //	
de nas chu de khol du cha ba dang /	
rngon pas gnad du mdas bsnun nas ral gri shubs nas phyung ste smras pa /	
khyod kyis nged kyi yul na gnas pa'i klu'i bu gsang sngags kyis dbrog gam /	
gsang sngags slar sdus shig /	
@347a *// ma bsdus na /	
khyod kyi mgo drung nas bcad de sa la bor ra re /	
de nas sbrul khas sdigs pas sdug bsngal nyams su myong bas nyam thag cing /	
'chi ba'i 'jigs pas skrag nas gsang sngags brtul ba dang /	
rngon pas de ma thag par de bsad do //	
de nas klu'i bu gsang sngags kyi zhags pas bcings pa las thar te /	
mtsho nas byung nas rngon pa la 'khyud de 'di skad ces smras so //	
khyod ni kho bo'i ma yin la /	
khyod ni /	
kho bo'i pha yin te /	
'di ltar /	
khyod la brten pas kho bo pha ma dang bral ba las byung ba'i sdug bsngal ma skyes so //	
tshur shog /	
gnas su 'dod ngo //	
zhes des de gnas su khrid de song nas /	
bza' ba dang /	
btung ba rnam pa sna tshogs kyis tshim par byas te /	
rin po che dag bstabs nas ma dang pha la smras pa /	
yab yum /	
'di ni /	
bdag gi snying du sdug pa /	
skyabs dang gnyen du gyur pa lags te /	
'di'i mthus /	
bdag khyed dang /	
lhan cig pa las bral bar ma gyur to //	
de dag gis kyang de la dam pa sbyin par byed de /	
rin po che rnam pa sna tshogs byin nas des de rnams khyer te mtsho de nas byung ngo //	
mtsho de dang ha cang mi ring ba zhig na /	
bsti gnas me tog dang /	
'bras bu phun sum tshogs pa /	
bya sna tshogs skad 'byin pa zhig yod de /	
de na drang srong byams pa dang snying rje'i bdag nyid can /	
sems can rnams la sdug par 'dzin pa zhig gnas so //	
de @347b nas rngon pa de drang srong de'i drung du dus gsum du 'gro bar rtsom zhing /	
de la klu'i bu skye ba sna tshogs pa dang	
lhan cig ji ltar gyur pa de dag thams cad	
rgyas par smras so //	
de nas drang srong des smras pa /	
khyod la rin po che dang gser ci dgos /	
de'i gnas na don yod pa zhes bya ba'i zhags pa yod kyi de slongs shig /	
de nas rngon pa de don yod pa'i zhags pa la chags pa skyes nas /	
drang srong gi tshig mnyan te slar klu'i gnas su song ba dang /	
de nas ji tsam na /	
klu'i khang pa'i sgo na don yod pa'i zhags pa	
de mthong nas kyang de 'di snyam du sems te	
/ bdag 'dod pa'i zhags pa gang yin pa de ni /	
'di kho na yin no //	
snyam nas /	
klu'i gnas su zhugs so //	
de nas klu'i bu skye ba sna tshogs pa dang /	
klu gzhan rnams kyis yang dag par dga' ba dang	
mgu ba dag byas nas rin po che dag bstabs	
pa dang / des smras pa /	
kho bo la ni /	
rin po che mi dgos kyi /	
'on kyang don yod pa'i zhags pa 'di kho bo la byin cig /	
skye ba sna tshogs pas smras pa /	
khyod la 'di ci dgos kho bo cag la ni /	
dgos pa ste /	
gang gi tshe nam mkha' lding gis gnod pa byas	
pa de'i tshe 'dis kho bo cag srung bar 'gyur	
ro // rngon pas smras pa /	
khyed cag la ni /	
nam mkha' lding gi gnod pa lan 'ga' zhig 'byung ba na /	
'di dgos kyi /	
kho bo la ni /	
dus kun tu dgos kyi gal te legs pa byas pa dang /	
phan btags pa dran pa lta na /	
byin cig /	
klu'i bu @348a *//	
skye ba sna tshogs pa 'di snyam du sems te /	
'dis bdag la phan cher btags kyi /	
pha ma la brtags te sbyin no //	
snyam nas /	
des pha ma la brtags te zhags pa de byin no //	
de nas rngon pa de bdag thob pa bzhin du bde ba dang /	
yid bde bas tshim nas /	
don yod pa'i zhags pa khyer te /	
klu'i gnas nas byung nas rang gi khyim du song ngo //	
ji tsam dus gzhan zhig na /	
rgyal po nor can btsun mo dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa las /	
bu pho yang med /	
bu mo yang med nas /	
lag pa 'gram pa la gtad de /	
bdag gi khyim du nor zas 'di snyed cig bsags kyang /	
bdag la bu pho yang med /	
bu mo yang med pas /	
bdag 'das na /	
bdag gi rgyud 'chad cing yul 'chor ba dang /	
bdog pa ril yang rgyal po gzhan gyis dbang bya bar 'gyur ro //	
snyam nas /	
sems khong du chud cing 'dug pa dang /	
de la dge sbyong dang /	
bram ze dang /	
grogs po dang /	
mdza' bshes dang /	
nye du rnams kyis smras pa /	
lha /	
ci'i slad du thugs mi dgyes /	
de skabs de /	
de rnams la rgyas par smras pa dang /	
de rnams kyis smras pa /	
lha rnams la gsol ba mdzod cig dang /	
khyod la sras mchis par 'gyur ro //	
de bu med de /	
bu mngon par 'dod pas zhi ba dang /	
chu lha dang /	
@348b lus ngan dang /	
nor lha la sogs pa la gsol ba 'debs shing /	
lha'i bye brag gzhan yang /	
'di lta ste /	
kun dga' ra ba'i lha dag dang /	
nags tshal gyi lha dag dang /	
bzhi mdo'i lha dag dang /	
sum mdo'i lha dag dang /	
gtor ma len pa'i lha dag dang /	
lhan cig skyes pa dang /	
chos dang mthun pa dag dang /	
rtag tu rjes su 'brang ba'i lha dag la yang gsol ba 'debs so //	
'jig rten na; gang gsol ba 'debs pa'i rgyu las bu dang bu mo dag skye'o //	
zhes bya ba'i gtam de lta bu yod de /	
de ni /	
de lta bu ma yin te /	
gal te de ltar 'gyur du zin na /	
re re la yang 'di lta ste /	
dper na /	
'khor los bsgyur ba'i rgyal po bzhin du bu stong yod par 'gyur ro //	
'on kyang gnas gsum po dag mngon par gyur pa las /	
bu pho dang bu mo dag skye bar 'gyur ro //	
gsum po de dag gang zhe na /	
pha dang ma dag chags par gyur cing 'dus pa dang /	
ma dus la bab cing zla mtshan dang ldan pa dang /	
dri za nye bar gnas shing 'jug 'dod pa ste /	
gnas gsum po de dag mngon du gyur pa las /	
bu pho dang bu mo dag skye bar 'gyur ro //	
de de ltar gsol ba 'debs pa lhur len cing 'dug pa na /	
bskal pa bzang po'i byang chub sems dpa' zhig btsun mo dam pa de'i mngal du zhugs so //	
bud med mkhas pa'i rang bzhin can kha cig la ma 'dres pa'i chos lnga yod de /	
lnga gang zhe na /	
skyes pa chags par gyur pa shes shing chags pa dang bral ba shes pa @349a *//	
dang /	
dus shes shing zla mtshan shes pa dang /	
mngal du zhugs pa shes pa dang /	
gang las mngal du zhugs pa de yang shes pa dang /	
khye'u shes shing bu mo shes pa ste; gal te khye'u yin na /	
dku g-yas par brten cing 'dug la /	
gal te bu mo yin na /	
dku g-yon par brten cing 'dug go /	
de yid dga' zhing yid dga' nas /	
khyo la smras pa /	
rje'i sras /	
bdag la sems can zhugs par gyur pa ni /	
'di ltar /	
bdag gi dku g-yas par brten cing mchis pa las na /	
nges par khye'ur 'gyur gyi /	
dgyes pa bskyed du gsol; de yang yid dga' nas	
ro stod bsrang ste lag pa g-yas pa brkyangs nas	
/ 'di skad ces /	
kho bo yun ring po nas mngon par 'dod pa bu'i ngo mthong ba dang /	
kho bo dang mthun par skye zhing mi mthun par mi skye ba dang /	
kho bo'i bya ba dag byed pa dang /	
gsos pas phyir gso ba dang /	
bgo skal la spyod pa dang /	
kho bo rigs rgyud la yun ring du gnas par bsgrub pa dang /	
bdag cag shi zhing dus la bab pa dag la nyung du'am /	
mang po yang rung ba'i sbyin pa dag byin /	
bsod nams dag byas nas /	
'di /	
de gnyis gang du skyes pa der 'gro zhing rjes su 'gro bar gyur cig /	
ces ming gis yon bsngo ba byed par gyur cig ces ched du brjod pa rjod par byed do //	
de la sems can zhugs par rig nas /	
'di lta ste /	
mngal na gnas pa yongs su smin @349b par bya	
ba'i phyir steng gi khang bzang gi gzhir grang ba	
na grang ba'i yo byad dag dang /	
dro ba na dro ba'i yo byad dag dang /	
sman pas bstan pa'i kha zas ha cang mi kha ba dang /	
ha cang mi skyur ba dang /	
ha cang lan tshva mi che ba dang /	
ha cang mi mngar ba dang /	
ha cang mi tsha ba dang /	
ha cang mi bska ba dang /	
kha ba dang /	
skyur ba dang /	
lan tshva dang /	
mngar ba dang /	
tsha ba dang /	
bska ba spangs pa'i zas dag dang /	
do shal dang /	
se mo do dang /	
rgyan gyis klubs pa'i lus /	
lha'i bu mo dga' ba'i tshal na rnam par spyod pa lta bu dang /	
khri nas khrir dang /	
khri'u nas khri'ur dang /	
zhod kyis gzhir mi 'bab pa dang /	
des sgra yid du mi 'ong ba cung zad kyang mi thos par nyam bag tu bzhag go /	
de zla ba brgyad dam dgu 'das pa dang /	
khye'u gzugs bzang ba blta na sdug pa /	
mdzes pa; gsal ba /	
gser gyi mdog 'dra ba /	
mgo bo gdugs ltar 'dug pa /	
lag pa ring ba /	
dpral ba'i dbyes che ba /	
smin ma 'dzar ba /	
sna'i gzengs mtho ba /	
yan lag dang nying lag thams cad dang ldan pa zhig btsas so //	
de btsas pa na /	
kun dga' bar 'gyur ba'i rnga brdungs ba rgyal pos thos nas smras pa /	
de ci'i phyir yin /	
btsun mo rnams kyis rgyal po la smras pa /	
lha dgyes pa bskyed du gsol /	
khyod kyi sras po zhig bltams so //	
de nas rgyal pos grong khyer de thams cad rdo ba dang /	
gseg ma dang /	
gyo mo bsal te /	
byi @350a *//	
dor byas nas /	
tsandan gyi chus chag chag btab /	
rgyal mtshan dang /	
ba dan bsgreng /	
shin tu dri zhim po'i pog por dag bshams /	
me tog sil ma sna tshogs kyis dga' dga' ltar bkram ste bsgo ba /	
dge sbyong dang /	
bram ze dang /	
bkren pa dang /	
phongs pa rnams la sbyin pa byin cig /	
btson thams cad khye zhig /	
de'i phyir nyi ma bdun gsum nyi shu rtsa gcig tu btsas pa'i btsas ston rgya cher byas nas /	
khye'u'i ming cir gdags zhes ming 'dogs par byed pa na /	
blon po rnams kyis smras pa /	
khye'u 'di /	
rgyal po nor can gyi sras lags pas /	
khye'u'i ming nor bzang du gdags so //	
zhes de'i ming nor bzang zhes bya bar btags so //	
khye'u nor bzang ma ma brgyad po /	
pang na 'tsho ba'i ma ma gnyis dang /	
nu ma snun pa'i ma ma gnyis dang /	
dri ma 'phyi ba'i ma ma gnyis dang /	
rtsed grogs kyi ma ma gnyis la rjes su gtad de /	
de ma ma brgyad po dag gis 'o ma dang /	
zho dang /	
mar dang /	
zhun mar dang /	
mar gyi snying khu dang /	
gzhan yang /	
yo byad kyi bye brag gtso bo gtso bo dag gis bsring bar byed /	
skyed par byed cing /	
rdzing na gnas pa'i padma bzhin du myur du skyed par byed do //	
gang gi tshe chen por gyur pa de'i tshe yi	
ge slob tu bcug ste zhes bya ba nas brtag	
pa brgyad dang / dbye ba dang /	
klog pa la mkhas pa dang /	
spyod pa gsal bar gyur to //	
zhes @350b bya ba'i bar gong ma bzhin no //	
de rgyal po rgyal rigs spyi bo nas dbang bskur ba /	
ljongs kyi dbang phyug dang /	
mthu dang /	
brtson 'grus thob pa /	
sa chen po'i dkyil 'khor 'di mngon par rgyal bar byas te gnas pa rnams kyi bzo'i gnas dang /	
las kyi gnas zhes bya ba nas gnas lnga la byang bar gyur to //	
zhes bya ba'i bar gong ma bzhin te /	
de'i phas chung ma gsum po che ma dang /	
'bring ma dang /	
chun ma dag bzhag cing gnas pa'i khang pa rnam pa gsum po /	
dgun gyi dang /	
dpyid kyi dang /	
dbyar gyi rnams brtsigs nas /	
skyed mos tshal rnam pa gsum po /	
dgun gyi dang /	
dpyid kyi dang /	
dbyar gyi dag btsugs so //	
de nas gzhon nu nor bzang steng gi khang bzang	
gi gzhi la skyes pa med par song nas sil	
snyan rnams kyis rtse bar byed /	
dga' bar byed /	
dga' mgur spyod par byed do //	
ji tsam dus gzhan zhig na /	
rngon pa spang leb can ri dvags tshol zhing de dang de dag tu rgyu ba na /	
ri bo gzhan zhig la phyin pa dang /	
des ri bo de'i zhod na /	
drang srong gi bsti gnas me tog dang /	
'bras bu phun sum tshogs pa /	
bya sna tshogs rgyu ba /	
de na mtsho chen po autpa la dang /	
ku mu da dang /	
padma dkar pos g-yogs pa /	
ngang pa dang /	
bya ka randa ba dang /	
ngur bas mdzes pa de mthong nas /	
de bsti gnas der 'khyam par brtsams pa las /	
ji tsam na /	
drang srong skra dang /	
kha spu dang /	
sen mo dang /	
spu rnams @351a *//	
ring ba /	
lus rlung dang tsha bas gdungs pa /	
shing gos gyon pa zhig shing drung du gnas bcas te /	
rtsva'i spyil bu na 'dug pa mthong ngo //	
mthong nas kyang rkang pa la mgo bos phyag byas te thal mo sbyar nas dris pa /	
legs ldan /	
phyogs 'dir khyod bzhugs nas /	
yun ji srid cig lags /	
lo bzhi bcu lon no //	
khyod kyi yun de srid cig tu phyogs 'dir lon no //	
ngo mtshar rmad du byung ba'i chos 'ga' lta gzigs pa'am /	
gsan pa lta mchis sam /	
drang srong zhi ba'i bdag nyid des /	
dal bu dal bus smras pa /	
bzhin bzang khyod kyis mtsho 'di mthong ngam /	
legs ldan mthong lags so //	
'di ni //	
tshangs pa 'du ba'i rdzing zhes bya ste /	
autpa la dang /	
ku mu da dang /	
padma dkar pos gang ba dang /	
bya sna tshogs kyi tshogs kyis bsten pa /	
kha ba dang /	
dngul dang /	
ba mo'i mdog lta bu'i chus shin tu gang ba /	
shin tu dri zhim pa'i me tog gis bskor ba'i	
chu'i rdzing 'dir tshes bco lnga la mi'am ci'i rgyal	
po ljon pa'i bu mo yid 'phrog ma zhes bya	
ba / mi'am ci mo lnga brgyas yongs su bskor nas /	
mgo khrus dang bsku mnye sna tshogs dang 'ongs nas khrus byed do //	
de khrus byed pa'i tshe bro gar dang /	
glu dang /	
rol mo'i sgra nyan pas bya dang /	
ri dvags kyang yid 'phrog par byed do //	
kho bo yang de'i sgra thos nas dga' ba dang /	
yid bde ba chen pos zhag bdun 'da' bar byed de /	
@351b bzhin bzang kho bos ngo mtshar rmad du byung ba 'di mthong ngo //	
de nas rngon pa spang leb can 'di snyam du sems te /	
bdag gis klu las don yod pa'i zhags pa thob pa ste /	
de mi'am ci'i bu mo yid 'phrog ma la gdab bo //	
snyam nas /	
de dus gzhan zhig na /	
tshes bco lnga la don yod pa'i zhags pa khyer te /	
mtsho 'gram dang nye bar me tog dang /	
'bras bu dang /	
lo ma tshang tshing zhig tu 'khras nas gcig tu bsgrims pas bya ra byed cing 'dug go /	
ji tsam na /	
yid 'phrog ma mi'am ci mo lnga brgyas yongs su bskor te /	
de 'dra ba'i 'byor ba nyid kyis tshangs pa 'du ba'i rdzing du khrus kyi phyir zhugs pa dang /	
rngon pa spang leb can gyis de ma thag tu don yod pa'i zhags pa btab pa las /	
des mi'am ci mo yid 'phrog ma zin to //	
don yod pa'i zhags pas zin nas /	
mtsho'i nang na mchong brgal zhing 'jigs pa'i sgra yang phyung ba dang /	
mi'am ci mo'i tshogs lhag mas de thos nas /	
phan tshun brgyugs te mi'am ci mo yid 'phrog ma	
la brtag par brtsams pa las bzung bar mthong ngo	
// mthong nas kyang skrag nas bros so //	
rngon pa des /	
mchog tu gzugs bzang mo //	
blta na sdug pa de mthong ngo //	
mthong nas kyang gzung ba'i phyir drung du gtugs pa dang /	
des smras pa /	
ma rabs khyod ni nga la ma reg cig /	
khyod kyi 'di ni thog tu bab ma yin //	
nga ni gzugs bzang rgyal gyi 'os yin pas //	
'dzin pa legs par 'gyur ba ma yin no //	
rngon pas smras pa /	
gang @352a *//	
de khyod ma bzung na 'bros par 'gyur ro //	
des smras pa /	
kho mo mi 'bros kyi /	
gal te yid mi ches na /	
'di'i mthus kho mo steng gi nam mkha' la 'gro'i gtsug gi nor bu 'di zungs shig /	
rngon pas smras pa /	
su shes /	
des de la gtsug gi nor bu byin nas /	
smras pa /	
gtsug gi nor bu 'di su'i lag pa na gnas pa de'i dbang du kho mo 'gyur ro //	
de nas rngon pas nor bu de blangs te /	
zhags pas bcings bzhin du khrid de song ngo //	
de'i tshe gzhon nu nor bzang ri dvags 'chor du chas pa dang /	
rngon pa des gzhon nu nor bzang gzugs bzang po //	
mdzes pa /	
blta na sdug pa mthong ngo //	
mthong nas kyang de 'di snyam du sems te /	
'di ni /	
rgyal bu gzhon nu yin la /	
'di yang /	
mchog tu gzugs bzang mo //	
blta na sdug pa yin te /	
gal te 'di mthong na /	
btsan thabs su khyer bar 'gyur gyi /	
ma la bdag gis 'di skyes kyi tshul du bdag nyid kyis dbul lo //	
snyam nas /	
de nas de zhags pas bcings bzhin du /	
rgyal po gzhon nu nor bzang gang na ba der khrid song nas phyin pa dang /	
rkang pa gnyis la gtugs te smras pa /	
lha /	
bdag gis bud med rin po che 'di skyes su 'tshal te mchis na /	
bzhes su gsol /	
rgyal bu gzhon nu nor bzang gis /	
mi'am ci mo yid 'phrog ma /	
gzugs bzang mo /	
blta na sdug pa /	
mdzes pa /	
kha dog rgyas pa /	
mchog @352b dang ldan pa /	
yon tan thams cad 'dus pa /	
bud med kyi mtshan bco brgyad kyis brgyan pa /	
yul gyi mi bas bzang pa /	
nu ma gser gyi bum pa dang /	
rus sbal ltar rgyas shing /	
rlo ba dang /	
mkhrang zhing mkhregs pas shin tu legs par zlum pa ltem pa /	
mig mthong mthing la rtsa dmar zhing dkyus ring la padma gzhon nu 'dra ba /	
sna'i gzegs ring zhing mtho ba /	
ma mchu byi ru dang /	
nor bu dang /	
rin po che dang /	
bim pa'i 'bras bu'i dbyibs 'dra ba /	
'gram pa ma rnyong zhing yongs su rgyas pa /	
mkhur tshos lhag par dga' bar byed pa'i ri mo'i thig le can /	
smin ma rim gyis mdzes shing 'dzar la bung ba'i tshogs ltar gnag pa /	
dpung pa zla ba dri ma med pa ltar rgyas la ring ba /	
lto gnyer ma zab mo gsum dang ldan zhing yid tsam rnyong ba /	
nu ma'i g-yur gyi ro stod bags kyis 'dud la /	
dku shing rta'i yan lag ltar dbyibs shin tu mdzes pa /	
lag pa chu shing gi snying po 'dra ba /	
brla byin gyis phra ba zlum pas mdzes pa /	
rtsa shin tu mi mngon zhing gya gyu med pas yan lag thams cad mdzes pa /	
nor bu mang po'i mgo rgyan dang /	
mgul gdub dang /	
rkang gdub dang /	
gdub bu dang /	
do shal dang /	
se mo do'i sgras 'gying zhing 'gro ba /	
skra gnag la 'jam pa /	
bde sogs ltar rkang pa rkang gdub kyis brgyan cing gser gyi 'og pag can /	
lto phyang de ba /	
do shal mang po dpyangs pa /	
mdog gser gtso ma ltar bzang ba mthong /	
mthong @353a *//	
ma thag tu gzhon nu nor bzang 'dod chags kyi zhags pa /	
chu zla dri ma med cing /	
gsal ba g-yo ba'i rang bzhin lta bur gzung dka' ba /	
rlung chu rlabs dang bcas pa'i chu srin lta bur rtogs par dka' ba /	
nam mkha' lding dang rlung gi shugs dang 'dra bar	
'gro ba shing bal gyi 'da' ba lta bur myur	
du 'gyur ba / spre'u ltar sa gcig na mi	
'dug pas g-yo zhing gtsab yab can gyis ni dam	
du 'gyur ba / du zin / 'dod chags kyi	
mda' rtag tu nyon mongs bsten pa la goms pa'i	
'dod chags kyi bde ba ro myang ba la brkam	
du 'gyur ba / du zin / pa / nyon	
mongs pa thams cad kyi yul ngan 'gro'i g-yang sa	
las mi ldog pa /	
bzang mo la rjes su chags pa'i sems kyis shin tu dri ma can du byas pa /	
'phrad pas 'dod pas shin tu dbyung mi bzod pa'i sgra 'byin pa /	
tshul bzhin ma yin pa'i gzhus 'phangs pas ni /	
snying la phog ste /	
me'i nang du phye ma leb bzhin du de nyid du 'gyel to //	
smras pa /	
dbyar gyi char sprin nang nas glog ni 'gyu ba ltar //	
bzhin ras zla ba 'dra de nor bzang gis mthong ste //	
de la chags pa'i 'dod pa steg tshol las byung ba'i //	
'dod chags mda' yis de yi sems la pho ga ///	
'dul ba gzhi /	
bam po zhe lnga pa /	
de nas rgyal bu nor bzang gis yid 'phrog ma	
de khrid de glang po'i khyim gyi grong khyer du	
song nas / rngon pa de la yang grong khyer mchog gcig byin no //	
de nas gzhon nu nor bzang yid @353b 'phrog ma	
dang lhan cig steng gi khang bzang gi gzhir dong	
nas lhan cig tu rtse bar byed /	
dga' bar byed /	
dga' mgur spyod par byed /	
yid 'phrog ma'i gzugs dang /	
na tshod dang /	
bsnyen bkur brgya phrag du ma'i yon tan gyis gzhon	
nu nor bzang gi sems ji ltar de dang skad	
cig kyang 'bral mi phod pa de ltar 'phrog go	
/ ji tsam dus gzhan zhig na /	
bram ze gnyis shig ljongs rgyu zhing 'ongs pa las /	
de las gcig ni /	
rgyal po la rten bcas so //	
gnyis pa ni /	
gzhon nu nor bzang la'o //	
rgyal po la brten bcas pa gang yin pa de ni /	
rgyal pos mdun na 'don du bcug ste /	
longs spyod kyi skal ba yang byin no //	
gzhon nu nor bzang gi gang yin pa de la ni /	
des longs spyod kyi skal ba tsam zhig byin pa dang /	
smras pa /	
gzhon nu gang gi tshe yab 'das nas khyod rgyal por bcug pa de'i tshe /	
bdag la ci zhig bgyi /	
gzhon nu nor bzang gis smras pa /	
ji ltar khyod kyi grogs po bram ze /	
nga'i yab kyis mdun na 'don du bcug pa de bzhin du /	
khyod kyang nga'i mdun na 'don du gzhug go /	
zhes bya ba'i gtam de gcig nas gcig tu brgyud de /	
bram ze mdun na 'don des thos nas /	
de 'di snyam du sems te /	
ngas ci nas gzhon nu nyid kyis kyang rgyal srid mi thob pa de ltar bya na /	
mdun na 'don du gzhug pa lta smos kyang ci dgos snyam mo //	
ji tsam dus gzhan zhig na rgyal po de'i yul du ri bor pa zhig bsngo bar gyur nas /	
rgyal pos de @354a *//	
'bebs su dmag kha chen zhig btang ba las de bcom /	
rnam par bcom ste pham par byas nas slar log go /	
de bzhin du kha che bdun gyi bar btang ba las /	
de rnams kyang bcom /	
rnam par bcom ste pham par byas nas slar lhags so //	
rgyal po la blon po rnams kyis gsol pa /	
lha /	
ci'i slad du rang gi dpung nyams shing gzhan gyi mthu skyed par mdzad /	
gang yang lha'i yul na mtshon gyis 'tsho ba ji snyed mchis pa thams cad dgug tu gsol /	
bram ze mdun na 'don gyis bsam pa /	
gzhon nu nor bzang gsad pa'i thabs bya ba'i dus ni /	
'di yin no //	
snyam nas /	
de nas rgyal po la gsol pa /	
lha de lta bus ni /	
dbab par rngo mi thogs so //	
rgyal pos smras pa /	
ji ltar bya /	
nga nyid kho na 'gro'am /	
mdun na 'don gyis smras pa /	
ci'i slad du lha nyid gshegs /	
gzhon nu nor bzang 'di ni /	
dar la bab cing mthu rtsal snyems pa dang ldan pa lags pas /	
dmag 'di rnams dang lhan cig tu dgyer gsol /	
rgyal pos smras pa /	
de bzhin du bya'o //	
zhes /	
de nas rgyal pos gzhon nu bkug nas bsgo ba /	
gzhon nu /	
dmag dang lhan cig tu dengs la ri bor rnams	
phob cig lha bka' bzhin 'tshal zhes gzhon nu nor	
bzang gis rgyal po las mnyan nas btsun mo rnams	
kyi gan du song ste /	
yid 'phrog ma mthong ba dang /	
des thams cad brjed par gyur @354b to //	
de nas yang rgyal pos bsgo ba dang /	
yang /	
de mthong ma thag tu thams cad brjed par gyur to //	
de nas mdun na 'don gyis rgyal po la smras pa /	
lha /	
gzhon nu nor bzang ni /	
yid 'phrog ma la lhag par chags pas mchi bar rngo mi thogs kyi /	
dmag bsdogs la gzhon nu btsun mo rnams kyi nang nas byung ba dang /	
ci nas kyang yid 'phrog ma'i drung du mi mchi bar thal byung gtang bar bgyi'o //	
rgyal pos blon po rnams la smras pa /	
shes ldan dag /	
dpung gi tshogs sta gon gyis shig /	
blon po rnams kyi rgyal po las mnyan nas /	
dpung gi tshogs glang po che dang /	
rta dang /	
shing rta dang /	
dpung bu chung phun sum tshogs pa /	
'tshog chas go mtshon rnam pa du ma dang ldan pa dag sta gon byas so //	
de nas gzhon nu phyir byung ba dang bsgo ba /	
gzhon nu dpung gi tshogs sta gon byas kyi song zhig /	
des smras pa /	
lha /	
yid 'phrog ma la bltas te mchi bar bgyid /	
rgyal pos smras pa /	
gzhon nu thogs par 'gyur gyi ma lta zhig /	
yab /	
gal te de ltar na /	
ma la bltas te mchi'o //	
gzhon nu ma la ltos shig /	
des yid 'phrog ma'i gtsug gi nor bu khyer nas /	
ma'i drung du song ste rkang pa gnyis la gtugs te smras pa /	
yum /	
bdag ri bor ba rnams 'bebs su mchi lags kyi /	
gtsug gi nor bu 'di /	
khyod kyis shin tu dben par sbos la /	
yid @355a *//	
'phrog ma 'gum pa la thug pa ma lags par ji ltar gyur kyang ma stsol cig /	
ces des de skad ma la bsgos nas mchi phyag byas te /	
dmag gi dpung gi tshogs dang /	
rol mo'i sgra sna tshogs dang chas te rim gyis yul 'das nas /	
ri bor ba de dang ha cang mi ring ba	
zhig na shing ljon pa zhig gi drung du btab	
ste 'dug go / de'i tshe rgyal po chen po	
rnam thos kyi bu 'khor gnod sbyin du ma dang	
ste 'dug go / / 'khor gnod sbyin brgya phrag	
du ma dang 'khor gnod sbyin stong phrag du ma	
ste 'dug go / / dang / 'khor gnod sbyin	
brgya stong phrag du ma dang lam de nas gnod	
sbyin rnams kyi gnod sbyin gyi mdun sar chas so	
ste 'dug go / / dang / // de la ma de nas chas pa na /	
nam mkha'i lam la thogs par gyur nas /	
de 'di snyam du sems te /	
bdag gis lam 'di nas lan mang po zhig tu	
song na bdag gi bzhon pa lan 'ga' yang thogs	
par ma gyur na /	
gang gis na /	
de ltar thogs pa 'di lta rgyu ci yod snyam pa las /	
des gzhon nu nor bzang mthong nas /	
de 'di snyam du sems te /	
'di ni /	
bskal pa bzang po'i byang chub sems dpa' yin te /	
dmag la chas pas nyon mongs par 'gyur gyi /	
'di'i grogs byas te ri bor pa 'di rnams srog	
chags 'ga' yang gnod par mi 'gyur bar dbab po	
// snyam du bsam nas gnod sbyin gyi sde dpon chen po lnga len la smras pa /	
lnga len tshur shog /	
khyod kyis @355b gzhon nu nor bzang ri bor pa	
rnams dang g-yul ma bkye bar srog chags 'ga' la	
yang gnod par mi bya bar phobs cig /	
gnod sbyin gyi sde dpon chen po lnga len gyis /	
bka' bzhin 'tshal zhes rgyal po chen po rnam thos kyi bu las mnyan nas /	
lha'i yan lag bzhi pa'i dpung gi tshogs shing ta la'i tshad tsam gyi skyes pa dang /	
ri'i tshad tsam gyi glang po che dang /	
glang po che'i tshad tsam gyi rta dang /	
gzhal med khang gi tshad tsam gyi shing rta rnams sprul to //	
de nas ral gri dang /	
tho ba dang /	
mda' bo che dang /	
mdung dang /	
'khor lo dang /	
mdung thung dang /	
mda' dang /	
dgra sta la sogs te /	
mtshon cha'i khyad par rnam pa sna tshogs dang /	
sil dkrol gyi sgra rnam pa sna tshogs 'byin pas 'jigs pa chen po ston cing /	
lnga len mthu chen po tshogs rnams dang ri bor du phyin pa dang /	
glang po che dang /	
rta dang /	
shing rta'i sgra dang /	
sil dkrol gyi sgra sna tshogs dang /	
gnod sbyin rnams kyi rang bzhin gyi mthus /	
ra ba dag ral bar gyur to //	
de nas ri bor na gnas pa de rnams kyi dpung gi tshogs de dag /	
ra ba dag ral ba mthong nas /	
mchog tu ngo mtshar skyes te dris pa /	
dpung gi tshogs 'di gang nas 'ongs /	
de rnams kyis smras pa /	
myur du sgo phye zhig /	
gzhon nu nor bzang 'di'i mjug nas 'ong ste /	
dpung gi tshogs 'di ni /	
de'i yin no //	
gal te myur du ma phye na thams cad rmeg med par 'gyur ro //	
de rnams @356a *//	
kyis /	
bdag cag rgyal la mi ldog ste //	
gzhon nu blo dang ldan la min //	
rgyal po'i zho shas 'tsho rnams kyis //	
bdag cag 'jigs shing skrag gyur med //	
ces smras nas /	
de rnams kyis sgo phye ste /	
de nas rgyal mtshan dang /	
ba dan bsgreng nas /	
bum pa gang ba dang /	
rol mo'i sgra sna tshogs kyis gzhon nu nor bzang bsu'o //	
des kyang dbugs phyung nas de rnams bgrang ba las sna bo bskos te dpya thang bcad /	
gte'u yang bzung ngo //	
de nas ri bor pa de rnams cham du phab nas /	
gzhon nu nor bzang slar log go /	
rgyal po nor can gyis de nyid kyis nub mo rmi lam na bya rgod cig 'ongs te /	
rgyal po'i lto dral nas rgyu ma gzangs te grong khyer de thams cad kyi mtha' bskor ba dang /	
rin po che sna bdun gyi khyim du 'ongs par mthong nas /	
de nas rgyal po 'jigs shing skrag /	
mi dga' zhing spu zing zhes byed nas /	
myur ba myur bar langs te mal chen po la 'dug nas lag pa 'gram pa la gtad de /	
gzhi 'di las bdag rgyal srid las nyams pa'am /	
srog gi bar chad du mi 'gyur grang snyam nas /	
sems khong du chud cing 'dug pa las /	
de nam nangs nas /	
rmi lam de bram ze mdun na 'don la smras pa dang /	
des bsam pa /	
lhas /	
rmi lam de lta bu mthong ba ni /	
gdon mi za bar gzhon nus ri bor pa rnams pham par byas kyi /	
log pa bzhin du bstan par bya'o //	
snyam nas smras @356b pa; lha /	
khyed kyi rmi lam du gzigs pa ni /	
bzang po ma lags te /	
gdon mi 'tshal bar gzhi 'di las lha'i rgyal srid las nyams pa'am /	
sku tshe'i bar chad du 'gyur lags so //	
'on kyang 'di zlog pa'i thabs mchis te /	
de yang bram ze rnams kyi gsang tshig las mthong ngo //	
zlog pa'i thabs de ci yin /	
lha /	
skyed mos tshal du rdzing dbyibs legs pa /	
tshad la bab pa bgyis la /	
de nas rdo thal gyis byugs te legs par bstar nas /	
ri dvags phra mo rnams kyi khrag gis bkang la /	
de nas lhas khrus la gshegs pa na /	
rdzing de la them skas gcig las 'jug par bgyi'o //	
gcig las zhugs nas gnyis la 'dzeg par bgyi'o //	
gnyis pa las zhugs nas gsum pa la 'dzeg par bgyi'o //	
gsum pa las zhugs nas bzhi pa la 'dzeg par bgyi'o //	
de nas bram ze rig byed dang /	
rig byed kyi yan lag gi pha rol tu phyin pa bzhis lha'i zhabs lces bldags la /	
mi ma yin pa'i tshil gyi bdug pas bdug go /	
de ltar na /	
lha'i dngos sdig 'byang zhing yun ring por rgyal srid skyong bar 'gyur ro //	
rgyal pos smras pa /	
de dag thams cad ni /	
nus na /	
'di ltar /	
mi ma yin pa'i tshil bu 'di ni /	
shin tu dkon no //	
mdun na 'don gyis smras pa //	
lha /	
mod pa gang lags pa de /	
dkon lags sam /	
rgyal pos smras pa /	
de ji lta bu zhig yin /	
mdun na 'don gyis smras pa /	
lha /	
yid 'phrog ma 'di /	
mi ma lags pa ma lags sam /	
rgyal pos smras @357a *//	
pa; mdun na 'don /	
'di la gzhon nu'i srog 'dug gi de skad ma smra zhig /	
des smras pa /	
lha /	
khyim gyi phyir ni 'ga' gtang ste //	
grong rdal phyir ni khyim gtang ngo //	
yul ljongs phyir ni grong rdal te //	
bdag gi phyir ni sa gtang ngo //	
zhes bgyi ba ma gsan tam /	
rgyal po bdag nyid brtan gyur nas //	
gzhon nu blo ldan de la ni //	
gzhan zhig stsal bar spyod grang gi /	
yid 'phrog 'di ni dgum par mdzod //	
bdag nyid la mngon par chags pa ni /	
mi byed pa ci yang med pas /	
des khas blangs so //	
de nas mdun na 'don gyis ji skad bstan pa bzhin du bya bar brtsams te /	
rdzing brkos nas rngo thal gyis byugs shing legs par bstar nas /	
ri dvags phra mo rnams kyi khrag gsog pa la zhugs so //	
sbyor ba de /	
nor bzang gi btsun mo'i skye bos shes nas /	
de rnams dga' ba dang /	
yid bde ba skyes te /	
bdag cag lang tsho la bab cing /	
gzugs phun sum tshogs pa yin pas /	
da ni /	
bdag cag dang /	
gzhon nu nor bzang du yongs su dga' mgur spyod par 'gyur ro //	
zhes de rnams rab tu dga' bar byed pa de dag /	
yid 'phrog mas mthong nas dris pa /	
khyed cag ci'i phyir lhag par dga'/	
ji tsam na /	
gzhan zhig gis yid 'phrog ma la ji ltar gyur pa rgyas par smras pa dang /	
yid 'phrog ma sdug bsngal ba dang /	
yid mi bde ba skyes nas gzhon nu @357b nor bzang gi ma gang na ba der song ste /	
rkang pa gnyis la gtugs nas snying rje rje skad	
du sgra gcom chung ngus don de dal bus smras	
pa dang / des smras pa /	
gal te de ltar na /	
legs par rtogs shig /	
bdag gis kyang brtag go /	
yid 'phrog mas brtags nas yang smras pa dang /	
des brtags na yang bden par mthong nas /	
de nas des gtsug gi nor bu de dang gos shig /	
yid 'phrog ma la byin nas smras pa /	
bu mo khyod dus la ma bab par ma 'gro zhig /	
de ltar na /	
kho mo la kham mchu 'byung bar mi 'gyur ro /	
de nas rgyal po ji skad bstan pa'i rim pa	
bzhin du khrus la chas te khrag gis gang ba'i	
rdzing bur zhugs nas byung ba dang /	
de nas de'i rkang pa gnyis la bram ze rnams kyi lces bldags so //	
ji tsam na /	
mi'am ci mo khrid de shog cig ces bsgo ba dang /	
de ma thag kho nar yid 'phrog ma nam mkha' la 'phags te tshigs su bcad de smras pa /	
bdag ni reg dang 'phrad pa dang //	
bdag ni bgad dang brtses pa las //	
bal glang mo btags thar pa ltar //	
da ni bdag mo 'gro bar bya //	
rgyal pos kyang nam mkha'i lam nas 'gro ba mthong nas /	
de skrag ste mdun na 'don la smras pa /	
gang gi phyir 'bad par bya ba de ma grub par /	
mi'am ci yid 'phrog ma bros so //	
mdun na 'don gyis smras pa /	
lha /	
da ni /	
don grub ste /	
dngos sdig dang bral lags so //	
de nas yid 'phrog nam mkha'i lam las 'gro ba na /	
'di snyam du sems te /	
gang yang @358a *//	
bdag gnas skabs 'di thob pa de ni /	
drang srong des bstan pa las gyur gyi /	
gal te des ma bstan na ni /	
bdag gzung zhing 'gro bar mi 'gyur ba zhig /	
de lta bas na /	
re zhig drang srong de'i drung du 'gro'o //	
snyam nas /	
de de'i bsti gnas su song nas rkang pa gnyis la phyag byas nas drang srong la smras pa /	
drang srong chen po khyod kyis bstan pas /	
bdag bzung ste mchis nas /	
mi'i reg pa rnams thob cing srog gi bar chad du cung zhig gis ma gyur to /	
de bas gsol ba ni /	
gal te brgya zhig la gzhon nu nor bzang bdag tshol zhing mchis na /	
de la bdag gi sor gdub stsol la /	
'di skad kyang gsung ba'i rigs so //	
gzhon nu /	
lam yang bgrod par dka' ste /	
nyon mongs par 'gyur gyi slar bzhud cig /	
gal te bzlog kyang mchis su ma btub na /	
de la lam bstan pa'i rigs kyi /	
gzhon nu yid 'phrog mas bstan pa /	
byang phyogs logs na ri nag po gsum mchis so //	
de dag brgal ba'i pha rol na yang gsum mo //	
de dag brgal ba'i pha rol na yang gsum mchis so //	
de dag brgal ba dang /	
ri'i rgyal po gangs can mchis so //	
de'i byang phyogs na ni /	
ri bo phur pa'i rtse mchis so //	
de nas lam chu sgra can dang /	
seng ldeng can dang /	
rgyud gcig pa dang /	
rdo rje can dang /	
'dod rgur sgyur ba'i gzugs can dang /	
phur ba'i dbyibs dang /	
sa srung bu'i dbyibs dang /	
mi g-yo ba dang /	
rab @358b grol te /	
ri bo de dag khyod kyis rgol cig /	
de la ri bo seng ldeng can dang /	
rgyud gcig pa dang /	
phur pa'i dbyibs la ni /	
phug nas 'jug /	
rdo rje can la ni /	
bya'i rgyal pos 'jug ste /	
thabs 'di dag gis ri bo de rnams brgal bar bgyi'o //	
'khrul 'khor ra gdong can dang /	
lug lta bu dang /	
skyes bu srin po ser skya'i gzugs can dag kyang gzhom par bgyi'o //	
phug na sbrul kha chu'i rgyun chen po'i shugs kyis rgyug pa zhig mchis te /	
de ni /	
zho shas gzhom par bgyi'o //	
gang na sbrul ni nag po zhig /	
phug na phyed 'dug mthong nas ni //	
bdag gi slad du gzhu brdungs la //	
mda' yis bsnun te gsad par gyis //	
gang nas lug gnyis phan tshun nas //	
rdung bar byed pa mthong na ni //	
de gnyis rva re bcag mdzod dang //	
lam ni rnyed par 'gyur lags so //	
'jigs pa che skyed mtshon thogs pa'i //	
lcags kyi skyes pa gnyis mthong na //	
de gnyis las ni gcig brdegs dang //	
lam ni rnyed par 'gyur lags so //	
srin mo lcags kyi mchu can zhig /	
kha 'dzum gdangs par bgyid gzigs na //	
de tshe de yi dpral ba la //	
phur pa dag gis gdab par mdzod //	
de bzhin khron pa klong drag 'khyil //	
drug cu'i khru can la khyod mchongs //	
skra mig seng ge'i ltar ser zhing //	
mi bzad bsnyen par dka' ba yi //	
gnod sbyin dang ni srin po dang //	
gzhu bkang ste ni gsad mdzod la //	
chu srin 'dzin @359a *//	
khris gang ba yi //	
chu bo mang po brgal mdzod cig /	
nang gi phye ma leb gdungs dang //	
sna tshogs dud mo rgod pa dang //	
sbrul can 'od ma can gyi klung //	
nang ga na ni srin mo khro //	
phye ma leb na mi ma yin //	
gdungs pa na ni 'dzin khri mang //	
sna tshogs can na 'dod rgyur gzugs //	
dud mor ma'i ma ci yi bran //	
rgod pa na ni mi'am ci'i /	
mna' ma sbrul mang sbrul can na //	
'od ma can klung shal ma yi //	
nang ga la ni brtan par bya //	
phye ma leb la brtul phod bya //	
gdungs par 'dzin khri kha bcing ngo //	
sna tshogs can du klu sna tshogs //	
dud mo can du yid bde bas //	
rgod byed du ni mi smra ba'i //	
sbyor bas kun tu rgal bar mdzod //	
sbrul can du ni sbrul dug gi /	
sngags kyi sbyor dang 'od ma can //	
klung du mtshon rnon gdab pa yi //	
sbyor bas kun tu rgal bar mdzod //	
chu bo rnams brgal nas gcan po'i gnas na gnod	
sbyin lnga brgya yod pa de rnams la sran tshugs	
te / gzhom par mdzod cig /	
de nas ni /	
mi 'am ci'i rgyal po'i pho brang mchis so //	
zhes gsungs shig /	
drang srong de la yid 'phrog mas de skad smras nas /	
rkang pa gnyis la mgo bos gtugs te de nas song ngo //	
ji tsam na gzhon nu nor bzang gis ri bor de phab nas skyes khyer te /	
glang po'i grong khyer du 'ongs so //	
zhes rgyal pos thos nas mchog tu dga' ba skyes so //	
de nas gzhon nu ngal sos nas /	
@359b pha'i drung du song ste phyag byas nas mdun du 'dug pa dang /	
rgyal pos mchog tu dga' bar 'gyur ba'i gtam byas nas smras pa /	
gzhon nu /	
khyod bde bar 'ong sam /	
lha /	
khyod kyi bka' drin gyis ri bor pa phab ste gte'u bzung /	
sna bo bskos lags te /	
dpya dang skyes kyang 'di dag lags kyi /	
phyag mdzod du gzhug tu gsol /	
rgyal pos smras pa /	
bu /	
legs par byas kyi bzhes so //	
de nas gzhon nus pha la phyag byas nas chas pa dang /	
rgyal pos smras pa /	
gzhon nu skyes la lhan cig kho nar longs spyad kyi 'dug cig /	
lha /	
bdag gis yid 'phrog ma ma mthong nas yun ring zhig lags pas mchis lags so //	
gzhon nu /	
deng 'gro ba bshol la /	
sang song zhig /	
de gal gyis 'chu zhing 'di skad ces smras so //	
yab /	
nges par der nyid bdag mchis lags so //	
rgyal po cang mi smra bar 'dug go /	
de nas gzhon nu rang gi khyim du song na /	
btsun mo'i pho brang gi sgo dpal gyis stong par mthong nas /	
de sems khong du chud bzhin du zhugs na /	
yid 'phrog ma ma mthong nas /	
snying stor te phan tshun du rgyu zhing /	
yid 'phrog ma /	
yid 'phrog ma zhes sgra phyung ngo //	
ji tsam na btsun mo rnams tshogs nas /	
btsun mo de rnams gtam rlung la bskur ba dang /	
de'i snying la zug rngus zugs pas /	
yang nas yang du dris pas /	
de rnams kyis ji ltar gyur pa smras so //	
de mya ngan gyis yid blong bar gyur to //	
bud med de rnams @360a *//	
kyis smras pa /	
lha /	
btsun mo'i 'khor 'di na de bas bud med shin tu khyad par du 'phags pa dag mchis na /	
ci'i slad du thugs ngan mdzad /	
des pha snying rje med cing byas pa chud gzon pa thos nas /	
ma'i drung du song ste rkang pa gnyis la gtugs nas smras pa /	
yum /	
yid bzhin yon tan ldan gyur cing //	
gzugs mdzes phun sum tshogs pa yi //	
yid 'phrog ma ni mi gda' na //	
bdag yid 'phrog ma gang du mchis //	
yid kyis rab tu rgyug snyam na'ang //	
bdag gi yid ni kun tu rmongs //	
de dang bral bar gyur pa yis //	
snying ni shin tu gdungs pa nyid //	
bdag gi yid du 'ong zhing yid 'phrog la //	
yid du 'thad cing yid la dga' ba yi //	
yid 'phrog dang bral bdag lus gdungs pa yi //	
bdag gi sdug bsngal 'di ni gang nas mchis //	
des smras pa /	
bu /	
yid 'phrog ma sdug bsngal mi bzad pa nyam nga bar gyur nas kho mos btang ngo //	
yum /	
ji ltar gyur /	
des ji ltar gyur pa thams cad rgyas par smras pa dang /	
des pha snying rje med cing byas pa mi gzob yin no //	
zhes smras nas /	
yang smras pa /	
yum /	
gang du mchis /	
bshul ni /	
gang nas /	
des smras pa /	
gang du yid 'phrog song ba yi //	
lam de ri dang drang srong dang //	
seng ge dag gis rtag bsnyen cing //	
chos kyi rgyal po gnas pa yin //	
de yid 'phrog ma dang bral ba'i sdug bsngal gyis	
mi bzad @360b bar nyam thag cing snying rje rje	
skad du bla zhing smre sngags 'don pa /	
yid bzhin yon tan ldan gyur pa'i //	
yid 'phrog ma ni mi gda' na //	
zhes bya ba nas /	
bdag gi sdug bsngal 'di ni gang nas 'ongs //	
zhes bya ba'i bar gong ma bzhin du'o //	
de nas mas smras pa /	
bu /	
btsun mo'i 'khor 'di na de bas ches khyad par du 'phags pa'i bud med dag yod na /	
ci'i phyir mya ngan byed /	
gzhon nus smras pa /	
yum /	
de ma rnyed par bdag dga' bar ga la 'gyur /	
des de dbugs phyung yang 'on kyang mya ngan gyis	
gdungs nas de'i khungs tshol zhing phan tshun du btsal	
bar brtsams te de'i blo skyes pa /	
gang kho na las thob pa de nyid la re zhig dri'o //	
snyam nas /	
des rngon pa spang leb can gyi drung du song ste dris pa /	
khyod kyis yid 'phrog ma gang nas rnyed /	
des smras pa /	
ri bo che ge mo'i ngos la drang srong zhig gnas te /	
de'i bsti gnas na tshangs pa 'du ba zhes bgyi ba'i rdzing mchis te /	
der khrus la zhugs pa las /	
drang srong gis bstan nas rnyed do //	
des bsam pa /	
de ni /	
drang srong gi drung du song dang de las khungs phyin par 'gyur ro //	
snyam mo //	
rgyal pos gzhon nu yid 'phrog ma dang bral bas shin tu yid blong ba'i gtam de thos so //	
de nas rgyal pos smras pa /	
gzhon nu khyod yid blong du ci yod /	
da ni /	
de bas khyad par du 'phags pa'i chung ma sbyin no //	
des smras pa /	
yab /	
bdag ni /	
de ma lags pa'i mchis brang gi 'khor dang mchis par rngo mi thogs lags @361a *//	
so; ;rgyal pos de la lan du ma smras kyang ma bzlog go /	
de nas rgyal pos grong khyer gyi sgo dang /	
ra ba'i khar ci nas kyang gzhon nu phyir mi	
'chor bar bya ba'i phyir skyes bu srung ma dag	
bkod do // de nas gzhon nu ni //	
mtshan thog thag mi nyal bar gyur to //	
lnga po 'di dag ni /	
mtshan mo cung zad nyal gyi /	
phal cher mi nyal te /	
lnga gang zhe na /	
skyes pa bud med la chags pas sems bcings pa dang /	
bud med skyes pa la chags pa dang /	
srog chags ngur pa dang /	
chom rkun pa'i ra bgo dang /	
dge slong brtson 'grus brtsams pa yin no //	
zhes gsungs so //	
de nas gzhon nu 'di snyam du sems te /	
gal te bdag sgo nas song na rgyal po'i sgo srung gi srung ma gtum po dag yod de /	
de rnams kyis bdag chad bas gcod pa'am /	
srog dang bral bar byed par 'gyur gyi /	
ci nas kyang ma la bdag srung ma med pa'i lam nas 'gro'o //	
snyam nas /	
de mtshan mo langs te /	
autpa la sngon po'i phreng bas mgo bo bcings pa'i phreng ba rgyal mtshan la brtags nas /	
gang na srung ma'i mi med pa de nas babs pa na zla ba shar to //	
de nas des zla ba la bltas nas yid 'phrog	
ma dang bral ba'i smre sngags 'di lta bu dag	
'don par byed de; zla nya rgyu skar rgyal po	
mtshan mo gsal mdzad kye //	
khyod ni snar ma'i mig tu sdug pa ded dpon bzang //	
cig bdag gi sdug pa autpal lta bu'i mig /	
yid 'phrog ces bgyi khyod kyis sa steng @361b gzigs lags sam /	
zhes smras nas /	
sngon gyi dga' pa nyams su myong ba dran zhing song ba las /	
ri dvags mo zhig mthong nas de la yang smras pa /	
kye ma ri dvags mo khyod rtsva chu lo ma za /	
khyod ni legs 'gyur ba der spyod bdag ni rngon pa min //	
ri dvags mo ltar mig dkyus ring bas gzugs bzang ba //	
bdag gi yid 'phrog ces bya khyod kyis mthong gyur tam //	
de de nas song ste phyogs gzhan zhig tu phyin pa dang /	
tshal me tog dang /	
'bras bu mdzes par byas pa'i snying po la bung ba dag longs spyod pa mthong nas /	
de nas bung ba zhig la smras pa /	
sbrang rtsi'i bung ba ri bo mthon mthing lta bu'i mchog /	
smyug ma'i sbubs dang padma dag la gnas 'cha' ba //	
skra yi tshogs ring kha dog bung ba ltar gnag pa //	
bdag gi yid 'phrog ces bya khyod kyis mthong gyur tam //	
phyogs de nas kyang song ba dang /	
sbrul zhig mthong ngo //	
mthong nas kyang smras pa /	
kye ma'i sbrul nag shing lo lta bur lce g-yo zhing //	
mig dang kha yi nang nas dud pa'i tshogs 'byin pa //	
khyod kyi gdug pa'i me dang 'dod chags mer mi mtshungs //	
bdag gi yid 'phrog ces bya khyod kyis mthong gyur tam //	
de nas kyang phyogs gzhan zhig tu son pa dang /	
tshal gzhan zhig na khu byug sgra 'byin pa zhig mthong ngo //	
mthong nas kyang khu byug de la yang smras pa /	
kye ma khu byug tshal mchog ljon shing la gnas pa //	
'dab chags tshogs kyi rgyal po bud med yid 'phrog pa //	
autpal sngon po lta bur dri med mdzes @362a *//	
pa'i mig /	
bdag gi yid 'phrog ces bya khyod kyis mthong gyur tam //	
phyogs de nas kyang song ba dang /	
shing mya ngan 'tshang bya ba me tog thams cad rgyas pa zhig mthong nas /	
ming gi rnam grangs bkra shis zhes brjod pa //	
ljon pa rnams kyi rgyal po cher gyur pa //	
yid 'phrog mya ngan gyis ni blong ba bdag /	
thal mo sbyar na khyod kyis mya ngan sol //	
de de ltar yid blong zhing rim gyis drang srong de'i bsti gnas su phyin nas //	
des drang srong de la dul ba dang bcas pas phyag byas nas smras pa /	
bzod 'phags gos su shing shun dang ni g-yang gzhi mnabs /	
;rtsa ba myu gu skyu ru bil ba ka bde gsol //	
drang srong mgos btud phyag 'tshal bdag gi yid 'phrog ma //	
khyod kyis gzigs sam khyod ni bdag la myur du gsungs //	
de nas drang srong des gzhon nu nor bzang la /	
byon pa legs zhes bya ba dang /	
stan bting bya ba la sogs pa sngar bya bas yang dag par dga' ba byas nas smras pa /	
smin ma 'dzar ba'i smin tshugs mthon mthing bzhin legs mthong na dga' ba'i gzugs 'chang ba //	
bzhin ras zla ba nya 'dra autpal sngon po lta bu'i mig de bdag gis mthong //	
dpon khyod bag brkyang bzhugs te rtsa ba 'bras bu sna tshogs gsol bar mdzod cig dang //	
slad kyis bde blag 'byon 'gyur 'di la bdag gi yid la the tshom yong ma mchis //	
smin ma bzang mos 'di skad tshig smras te //	
gzhon nu khyod la sred @362b pas bdag mi bde //	
nags khrod gnas pa'ang sdug bsngal chen po ste //	
gshegs par gyur na nges par bdag mthong ngo //	
des sor gdub rgyan 'di byin nas smras pa /	
lam yang la bgrod dka' bas nyon mongs par 'gyur gyi slar log cig /	
gal te bzlog kyang 'dug tu ma btub na /	
de la lam bstan pa'i rigs so //	
des yang 'di skad ces bstan te /	
byang phyogs na ri nag po gsum yod do //	
de dag brgal ba'i pha rol na yang gsum /	
de dag brgal ba'i pha rol na yang gsum yod de /	
de dag brgal ba dang /	
ri'i rgyal po gangs can zhes bya ba yod de /	
phyogs de nas sman 'di dag blang bar bya ste /	
'di lta ste /	
shin tu 'o ma 'dzag ces bya ba'i sman yod de /	
de mar la btsos nas btung bar bya'o //	
des na skom pa dang bkres pa med cing /	
dran pa dang mthu stobs 'phel bar 'gyur ro //	
spre'u zhig kyang bkri bar bya /	
gsang sngags dag kyang bslab par bya /	
gzhu mda' dang chas pa dang /	
nor bu 'od dang ldan pa dang /	
dug gsod pa sman dug sel ba dang /	
lcags kyi phur pa gsum dang /	
pi wang yang bcang bar bya'o //	
ri'i rgyal po gangs can gyi byang phyogs na /	
ri bo phur pa'i rtse yod do //	
de nas lam chu sgra can dang /	
seng ldeng can dang /	
rgyud gcig pa dang /	
rdo rje can dang /	
'dod rgyur sgyur ba'i gzugs can dang /	
phur pa'i dbyibs dang /	
sa srung bu'i dbyibs dang /	
mi g-yo ba dang rab grol lo //	
khyod kyis ri de dag brgal dgos te /	
de la ri bo seng ldeng can la ni /	
phug nas 'jug rgyud gcig pa dang /	
phur pa'i @363a *//	
dbyibs la yang phug nas 'jug /	
rdo rje can la ni bya'i rgyal pos 'jug ste /	
thabs 'di dag gis ri rnams brgal bar bya'o //	
'khrul 'khor nga gdong can dang /	
lug lta bu dang /	
skyes bu srin po ser skya'i gzugs can dag gzhom par bya'o //	
phug na sbrul kha chu'i rgyun chen po'i shugs kyis rgyug pa zhig mchis te /	
de ni /	
zho shas gzhom par bya'o //	
gang na sbrul ni nag po zhig /	
phug na phyed 'dug mthong nas ni //	
bdag gi slad du gzhu brdungs la //	
mda' yis bsnun te gsad par gyis //	
gang la lug gnyis phan tshun nas //	
rdung bar byed pa mthong na ni //	
de gnyis rva re bcad mdzod dang //	
lam ni rnyed par 'gyur lags so //	
'jigs pa che skyes mtshon thogs pa'i //	
lcags kyi skyes pa gnyis mthong na //	
de gnyis las ni gcig brdegs dang //	
lam ni rnyed par 'gyur lags so //	
srin mo lcags kyi mchu can zhig /	
kha 'dzum gdangs par bgyid gzigs na //	
de tshe de yi dpral ba la //	
phur pa dag gis gdab par mdzod //	
de bzhin khron pa klong khrag 'khyil //	
drug cu'i khru can la khyod mchongs //	
skra mig seng ge'i lhar ser zhing //	
mi bzad bsnyen par dka' ba yi //	
gnod sbyin dang ni srin po dag /	
gzhu bkang de ni gsad mdzod la //	
chu srin 'dzin khris gang ba yi //	
chu bo mang po rgal mdzod cig /	
nang gi phye ma leb gdungs dang //	
sna tshogs dud ma dgod pa dang //	
sbrul can 'od ma can gyi klung //	
nang ga na @363b ni srin mo khro //	
phye ma leb na mi ma yin //	
gdungs pa na ni 'dzin khri mang //	
sna tshogs can na 'dod sgyur gzugs //	
ngud mor mi 'am ci yi bran //	
dgod pa na ni mi'am ci'i //	
mna' ma sbrul can sbrul mang na //	
'od ma can klung shal ma li //	
nang ga na ni brtan par bya //	
phye ma leb la rtul phod bya //	
gdung bar 'dzin khri kha bcing ngo //	
sna tshogs can du klu sna tshogs //	
dud mo can du yid bde bas //	
dgod byed du ni mi smra ba'i //	
sbyor bas kun tu rgal bar mdzod //	
sbrul can du ni sbrul dug gi /	
sngags kyi sbyor dang 'od ma can //	
klung du mtshon rnon gdab pa yi //	
sbyor ba kun tu rgal bar mdzod //	
chu bo rnams brgal nas gcan pa'i gnas na gnod	
sbyin lnga brgya yod pa de rnams la sran btsugs	
te gzhom par mdzod cig /	
de nas ni mi'am ci'i rgyal po'i pho brang mchis so //	
zhes gsungs shig /	
de nas gzhon nu nor bzang gis ji skad bstan pa'i sman pa dang /	
gsang sngags dang /	
sman dug sel gyi sbyor ba rnams btsal ba'i phyir	
drang srong de'i rkang pa la mgo bos phyag byas	
nas song ngo // de nas des spre'u ma gtogs	
par ji skad bstan pa thams cad sta gon byas	
nas song ngo // nas / de nas de rnams khyer te /	
yang drang srong de'i drung du song ba dang /	
des de la spre'u byin nas smras pa /	
gzhon nu //	
'bad pa 'dis ci bya /	
yid 'phrog ma 'dis ci zhig dgos /	
khyod gcig pu ni /	
grogs med pas lus gdon mi za bar 'gyur gyi thong /	
gzhon nus smras pa /	
drang srong chen po /	
bdag @364a *//	
ni; gdon mi za bar mchi'o //	
de ci'i slad du zhe na /	
mkha' la zla ba rgyu ba grogs shig ga las mchis //	
mche ba'i mthu stobs ldan pa'i ri dvags gtso bo dang //	
me yis nags sreg pa na grogs shig ga las mchis //	
bdag lta bu la grogs po mthu ldan ci zhig 'tshal //	
kye ci rgya mtsho che chur 'jug par mi bgyi'am //	
ci lags sbrul gyis zin ces gso bar mi bgyi'am //	
sems can spungs can gyis bstan brtson 'grus cher brtsams te //	
gal te 'bad de ma rungs 'di la nyes pa med //	
de nas gzhon nu nor bzang yid 'phrog mas bstan pa'i rnam pa sna tshogs dang chas te /	
rim gyis ri dang /	
chu bo dang /	
phug dang /	
g-yang sa la sogs par sman dang /	
gsang sngags dang /	
sman dug sel gyi sbyor bas rgyal bar byas nas	
mi 'am ci'i rgyal po ljon pa'i grong khyer dang	
nye ba zhig tu son pa dang /	
gzhon nus /	
grong khyer dpal dang ldan pa /	
skyed mos tshal gyi tshal me tog dang /	
'bras bu sna tshogs dang ldan pas mdzes par byas pa /	
bya sna tshogs kyis bsten pa /	
rdzing bu dang /	
mtshe'u ring po dang /	
gru bzhi dang /	
mi'am ci mo rnams kyis bskor ba de la /	
mi'am ci mo rnams chu len du 'ong ba mthong nas /	
de nas gzhon nu nor bzang gis de rnams la smras pa /	
chu mang po 'dis ci zhig bya /	
de rnams kyis smras pa /	
mi'am /	
ci'i rgyal po ljon pa'i sras mo yid 'phrog ma zhes bgyi ba zhig mchis /	
de mi'i @364b lag tu son par gyur pas de'i mi'i dri bshal ba lags so //	
gzhon nu nor bzang gis dris pa /	
ci /	
bum pa 'di dag thams cad kyis dus gcig tu de'i steng nas ldugs sam /	
'on te rim gyis /	
de rnams kyis smras pa /	
rim gyis so //	
des bsam pa /	
thabs 'di bzang ste /	
sor gdub kyi rgya 'di bum pa gcig gi nang du gzhug go /	
snyam nas /	
des mi'am ci mo gcig gi bum par ma tshor	
bar bcug nas mi'am ci mo de la smras pa	
/ khyod kyis bum pa 'dis thog mar yid 'phrog ma la khrus byos shig /	
des bsam pa /	
gdon mi za bar 'di la dgos pa zhig yod par 'gyur ro //	
snyam nas /	
de nas des bum pa de thog mar yid 'phrog ma'i spyi bor blugs pa las /	
ji tsam na sor gdub kyi rgya pang du lhung ba dang /	
yid 'phrog mas de 'phrigs so //	
de nas mi'am ci mo la dris pa /	
'dir mi 'ga' zhig ma 'ongs sam /	
des smras pa /	
mchis so //	
song la de dben pa zhig tu zhog cig /	
des de nang du khrid nas dben pa zhig tu bzhag go /	
de nas yid 'phrog mas pha'i rkang pa gnyis la gtugs te smras pa /	
yab /	
gal te bdag gi khyim thab bgyid pa /	
gzhon nu nor bzang de mchis na /	
de la khyod kyis ci zhig bgyi /	
des smras pa /	
de mi yin te /	
cir yang mi mkho bas /	
ngas de dum bu brgyar byas te phyogs bzhir gtor te gtong ngo //	
yid 'phrog mas smras pa /	
yab /	
mir gyur pas 'dir ga la mchis /	
bdag nyid de skad mchi bar bas so //	
de nas mi'am @365a *//	
ci'i rgyal po ljon pa kun nas dkris pa dang bral te /	
de kun nas dkris pa dang bral nas smras pa /	
gal te gzhon nu de 'ongs na /	
ngas khyod rgyan thams cad kyis brgyan pa /	
nor dang /	
yo byad mang po dang /	
mi'am ci mo stong gis yongs su bskor te de la chung ma'i don du sbyin no //	
de nas yid 'phrog ma dga' ba dang /	
mgu ba dang /	
rab tu dga' bas /	
gzhon nu nor bzang lha'i rgyan gyis brgyan nas mi'am /	
ci'i rgyal po ljon pa la bstan to //	
de nas mi'am ci'i rgyal po ljon pas /	
gzhon nu nor bzang gzugs bzang po /	
mdzes pa /	
blta na sdug pa /	
kha dog rgyas pa mchog dang ldan pa mthong ngo //	
mthong nas shin tu ngo mtshar du gyur te de	
nas de bgam par 'dod nas gser gyi sdong po	
bdun dang / shing ta la bdun dang /	
rnga bo che bdun dang /	
phag bdun btsugs so //	
gzhon nu nor bzang ni /	
byang chub sems dpa' yin la /	
byang chub sems dpa' rnams ni /	
bzo'i gnas dang /	
las kyi gnas de dang de dag la mkhas pa yin no //	
lha rnams kyang de dag la gegs med par bya ba'i phyir brtson par byed do //	
de nas byang chub sems dpa' gar dang /	
glu dang /	
pi wang dang /	
'khar rnga dang /	
shin tu sgra snyan dang /	
pi wang rgyud gsum pa dang /	
rdza rnga la sogs pa rnams kyis bsgrubs pa'i sil	
snyan rnam pa sna tshogs kyi sgra'i khyad par ni	
/ kun nas 'bud cing /	
mi'am ci stong phrag du mas ni /	
yongs su bskor nas ral gri autpa la sngon po'i @365b 'dab ma 'dra ba thogs te /	
mi'am ci'i rgyal po ljon pa mthong bar gser gyi sdong po'i drung du song nas /	
chu shing la gcod pa bzhin du sdong po de dum bu dum bur bcag par brtsams te /	
de nas de til 'bru tsam du brlags so //	
mdas ni /	
shing ta la bdun dang /	
rnga bdun dang /	
phag bdun gtsang mar phyung ste ri rab bzhin du mi g-yo bar gnas so //	
de nas nam mkha' la gnas pa'i lha dang /	
mi'am ci'i brgya stong phrag du mas aa la la zhes ca co dang /	
ga zha'i sgra chen po phyung ngo //	
mi'am ci'i rgyal po ljon pas mthong zhing thos nas shin tu ngo mtshar du gyur to //	
de nas mi'am ci mo yid 'phrog ma 'dra ba	
sha stag stong gi dbus su yid 'phrog ma bzhag	
ste gzhon nu nor bzang la smras pa /	
gzhon nu /	
tshur yid 'phrog ma ngo shes par gyis shig /	
de nas gzhon nu nor bzang gis /	
de ngo shes par bya ba'i phyir tshigs su bcad pa'i dbyangs kyis smras pa /	
ji ltar khyod ni ljon pa'i bu yin la //	
kho bo'i sdug pa yid 'phrog yin zhes na //	
bden pa 'di yis myur ba kho nar ni; ;yid 'phrog gom pas myur du 'gro bar shog /	
de nas de ma thag tu gom pas song ba dang /	
mi'am ci rnams kyis smras pa /	
lha /	
gzhon nu nor bzang 'di ni /	
stobs dang /	
brtson 'grus dang /	
pha rol gnon pa shin tu tshogs pa lags te /	
yid 'phrog ma dang thab rir bab lags na /	
ci'i slad du 'di la mtho btsam /	
'di la yid 'phrog ma stsol cig /	
de nas @366a *//	
mi'am ci'i rgyal po ljon pa mi'am ci'i tshogs rnams kyi rjes su bsngags pa dang /	
mi'am ci rnams kyi 'dun pas gzhon nu nor bzang	
la rjes bkur sti chen po byas nas yid 'phrog	
ma lha'i rgyan rnams kyis brgyan te lag pa g-yon	
pas bzung / gser gyi bya ma bum lag pa g-yas pas bzung nas /	
gzhon nu nor bzang gi drung du song ste smras pa /	
gzhon nu; yid 'phrog ma 'di mi'am ci mo stong gis yongs su bskor te /	
kho bos khyod kyi chung ma'i phyir byin gyi /	
mi rnams ni /	
ngo mi rtag pa yin gyi ji ltar yang 'di mi dor cig /	
yab /	
bka' bzhin 'tshal zhes gzhon nu nor bzang gis /	
mi'am ci'i rgyal po ljon pa las mnyan nas /	
mi'am ci'i gnas kyi khang pa na yid 'phrog ma	
dang lhan cig skyes pa med par sil snyan rnams	
kyis rtse bar byed /	
dga' bar byed /	
dga' mgur spyod par byed do //	
de dus gzhan zhig na rang gi yul dran nas	
pha ma dang bral ba las byung ba'i sdug bsngal	
gyi mya ngan gyis gdungs par gyur nas /	
yid 'phrog ma la smras pa /	
pha ma dang bral ba las byung ba'i sdug bsngal gyis non par gyur to //	
de nas yid 'phrog mas /	
de ltar gyur pa dag pha la rgyas par smras so //	
des smras pa /	
gzhon nu dang lhan cig song la /	
mi rnams ni /	
slu bar byed pa yin gyis /	
khyod kyis bag yod par gyis shig /	
de nas mi'am ci'i rgyal po ljon pas nor bu @366b dang /	
mu tig dang /	
gser la sogs pa mang du brdzangs te btang nas /	
de yid 'phrog ma dang lhan cig tu steng gi nam mkha'i lam la /	
mi'am ci'i shugs kyis chas pa na /	
rim gyis glang po'i khyim gyi grong khyer du phyin to //	
de nas glang po'i khyim gyi grong khyer rdo ba dang /	
gseg ma dang /	
gyo mo rnams bsal nas /	
tsandan gyi chus chag chag btab /	
dar gyi chun 'phyang dpyangs /	
rgyal mtshan dang /	
ba dan btsugs /	
shin tu dri zhim po'i pog por ngag bshams /	
me tog rnam pa sna tshogs bkram ste dga' dga' ltar byas so //	
de nas gzhon nu ma'i gtso bo stong phrag du mas yongs su bskor cing /	
yid 'phrog ma dang lhan cig tu glang po'i khyim gyi grong khyer du zhugs so //	
de nas lam gyis dub pa'i ngal sos nas rin po che rnam pa sna tshogs dag khyer te /	
pha'i drung du song nas /	
rgyal po'i stan gyi glo zhig tu 'dug ste /	
mi'am ci'i grong khyer du song ba dang /	
'ongs pa rnams rgyas par smras so //	
de nas rgyal po nor can gyis /	
'di ni /	
shin tu stobs dang /	
brtson 'grus dang /	
pha rol gnon pa can no //	
zhes bya bar rig nas /	
rgyal po'i dbang bskur bas dbang bskur ro //	
gzhon nu nor bzang gis bsam pa /	
gang bdag yid 'phrog ma dang lhan cig tshogs pa dang /	
rgyal srid kyi dbang bskur ba thob par gyur pa 'di ni /	
sngon byas pa'i rgyu'i khyad par yin gyi /	
ma la da yang bdag gis sbyin pa dag ni gtang /	
bsod nams dag ni /	
bya'o @367a *//	
snyam nas /	
des glang po'i khyim gyi grong khyer du lo bcu	
gnyis su gtan pa med pa'i mchod sbyin byas so	
// rgyal po chen po /	
de'i tshe de'i dus na /	
gzhon nu nor bzang zhes bya bar gyur pa de /	
gzhan zhig yin snyam na /	
khyod kyis de ltar mi blta ste /	
nga nyid de'i tshe de'i dus na byang chub sems	
dpa'i spyad pa spyod pa na rgyal po nor bzang	
zhes bya bar gyur to //	
ngas gang yid 'phrog ma'i phyir stobs dang /	
brtson 'grus dang /	
pha rol gnon par bstan nas /	
lo bcu gnyis su gtan pa med pa'i mchod sbyin byas pa des /	
ngas bla na med pa yang dag par rdzogs pa'i byang chub ma thob mod kyi /	
'on kyang sbyin pa de dang /	
brtson 'grus de ni /	
bla na med pa yang dag par rdzogs pa'i byang chub kyi rgyu tsam /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sbyin pa dag	
btang / bsod nams dag byas pa gang yin pa de nyon cig /	
rgyal po chen po /	
sngon byung ba /	
thams cad ces bya ba'i grong rdal gyi grong khyer na /	
rgyal po thams cad kyi bshes gnyen zhes bya ba zhig rgyal srid byed du 'jug ste /	
'byor pa dang rgyas pa dang /	
bde ba dang /	
lo legs pa dang /	
skye bo dang /	
mi mang pos rab tu gang ba na /	
'thab pa dang /	
'thab mo dang /	
khrag khrug dang /	
'gyed pa rnams rab tu zhi ba zhes @367b bya	
ba nas chos bzhin gyis rgyal srid byed du 'jug	
go / zhes bya ba'i bar gong ma bzhin du'o //	
de dus gzhan zhig na btsun mo dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa las /	
dus gzhan zhig na btsun mo sems can dang ldan par gyur te /	
de zla ba brgyad dam /	
dgu 'das nas /	
khye'u gzugs bzang ba /	
blta na sdug pa /	
mdzes pa /	
pags pa'i mdog gser 'dra ba /	
mgo gdugs ltar 'dug pa /	
dpung pa ring ba /	
dpral ba'i dbyes che ba /	
smin ma 'dzar ba /	
sna'i gzengs mtho ba zhes bya ba nas gnas lnga la byang bar gyur to //	
zhes bya ba'i bar gong ma bzhin no //	
gzhon nu thams cad sgrol dad pa bzang /	
dge ba'i bsam pa can /	
bdag la phan pa dang /	
gzhan la phan par zhugs pa /	
snying rje can /	
bdag nyid chen po /	
chos 'dod pa /	
skye rgu rnams la byams pa /	
thams cad sbyin pa /	
thams cad gtong ba /	
chags pa med par gtong ba; gtong ba chen po la zhugs pa yin no //	
de'i gtong ba rgya chen po thos nas /	
dpag tshad brgya nas kyang don du gnyer ba'i skye bo 'ongs te /	
thams cad kyang yid la re ba rdzogs par byas nas gtong ngo //	
de nas re zhig cig na /	
byang chub sems dpa' shing rta nor bu dang /	
gser dang /	
dngul dang /	
rdo rje dang /	
bee d'urya dang /	
spug dang /	
padma r'a ga dang /	
aindra n'i las 'bar @368a *//	
bar byas pa /	
tsandan sa mchog gi snying po las bsgrubs pa /	
sengge dang /	
stag dang /	
gung gi pags pas g-yogs pa /	
rta rlung gi shugs ltar mgyogs pa /	
gser dang /	
dngul gyi dril bu g-yer ka'i sgra 'khrol pa bzhi dang ldan pa mchog gi nang du zhugs nas /	
grong khyer dam pa nas skyed mos tshal du mngon du song ngo //	
de nas bram ze rig byed dang /	
rig byed kyi yan lag shes pa kha cig gis thams cad sgrol mngon du bsu nas smras pa /	
rgyal rigs gzhon nu khyod rgyal bar gyur cig /	
yang smras pa /	
khyod ni 'jig rten thams cad du //	
thams cad gtong zhes rnam par grags //	
bram ze rnams la shing rta 'di //	
khyod kyis sbyin par gtang ba'i rigs //	
de skad ces smras pa dang /	
byang chub sems dpa' thams cad sgrol /	
shing rta de las myur ba myur bar babs te /	
snying dga' ba dang /	
mgu ba dang /	
rab tu dga' bas bram ze de dag la shing rta de byin nas smras pa /	
bdag gis ji ltar bram ze la //	
mchog tu dga' bas shing rta btang //	
de bzhin bdag gis srid pa gsum //	
btang nas byang chub mchog reg shog ////	
'dul ba gzhi /	
bam po zhe drug pa /	
de dus gzhan zhig na /	
glang po che'i mchog rgyal srid 'phel zhes bya ba /	
me tog kun mu da dang /	
kha ba dang /	
dngul dang /	
sprin dkar po lta bu'i mdog can @368b bdun legs par gnas shing /	
rkang lag legs par gnas pa /	
glang po che sa srung gi bu ltar 'gying zhing 'gro ba /	
rang bzhin gyi mtshan mchog gis brgyan pa /	
mthong na bkra shis pa la zhon nas /	
shin tu sdug pa'i bran dang /	
mdza' bshes dang /	
g-yog rnams phyi bzhin 'brang zhing zla ba rgyu skar	
gyi tshogs kyis yongs su bskor ba bzhin du sos	
ka'i dus la bab pas; shing rnams me tog kha	
'bus shing / ngang pa dang /	
khrung khrung dang /	
rma bya dang /	
ne tso dang /	
ri skegs dang /	
khu byug dang /	
shang shang te'u sgra 'byin pa'i nags tshal gyi skyed mos tshal gyi sar song ba dang /	
de nas phyir rgol bas rbad pa'i bram ze kha	
cig gzhon nu thams cad sgrol gyi drung du rings	
pa rings par 'ongs nas /	
rgyal rigs gzhon nu khyod rgyal bar gyur cig ces smras nas /	
yang smras pa /	
lha min lhar bcas 'jig rten du //	
khyod ni thams cad gtong zhes grags //	
khyod kyi glang po mchog 'di ni //	
bdag cag rnams la stsal ba'i rigs //	
de skad ces smras pa dang /	
byang chub sems dpa' glang po'i mchog de las myur ba myur bar babs nas /	
dga' ba dang /	
mgu ba dang /	
rab tu dga' ba'i yid kyis de dag la glang po'i mchog de byin nas smras pa /	
bdag gis ji ltar bram ze la //	
mchog tu dga' bas glang chen btang //	
de bzhin bdag gis srid pa gsum //	
@369a *// btang nas byang chub mchog reg shog /	
rgyal po thams cad kyi bshes gnyen gyis /	
khyod kyi sras thams cad sgrol gyis glang po'i mchog	
rgyal srid 'phel zhes bya ba phyir rgol bas rbad	
pa'i bram ze rnams la sbyin no //	
zhes thos so //	
thos nas kyang rgyal po thams cad bshes gnyen shin tu khros /	
'khrugs nas /	
gzhon nu thams cad sgrol bkug ste smras pa /	
gzhon nu /	
khyod nga'i yul na ma 'dug par song zhig /	
de nas gzhon nu thams cad sgrol phas spangs pa dang bsam pa /	
bdag gis byang chub kyi phyir 'bad pa byas pa dang /	
'jig rten thams cad rjes su gzung ba'i phyir brtson 'grus kyi go cha bgos pas /	
glang po chen po de yang btang ste /	
de bas khyim na gnas pas ni; ;ci nus par ni sbyin par gtang //	
dka' thub gnas su brten nas ni //	
nges par mchog dag bya ba yis //	
bslangs nas mi sbyin zhes bya ba'i //	
tshig ni smra bar mi phod kyi //	
de bas bdag ni khyim spangs te //	
dka' thub gnas su rab tu 'gro /	
byang chub sems dpa' de ltar snying la mna' mtho	
bcad nas chung ma rgyags sbyin ma'i drung du song	
ste / de dag rgyas par smras so //	
de nas rgyags sbyin mas thos ma thag tu sdug	
pa dang bral bar dogs pa'i snying gis thal mo	
sbyar te byang chub sems dpa' la smras pa /	
rje'i sras @369b gal te de lta na /	
bdag kyang dka' thub kyi nags su mchi ste /	
bdag ni /	
rje'i sras dang bral na /	
skad cig tsam yang 'tsho bar rngo mi thogs lags so //	
de ci'i slad du zhe na /	
nam mkha' zla bas stongs par gyur pa dang //	
ji ltar sa ni lo tog gis stongs dang //	
padma chu yis stongs par gyur pa ltar //	
bud med khyim thab kyis stongs de bzhin no //	
byang chub sems dpas smras pa /	
bdag cag mthar gdon mi za bar 'bral bar 'gyur te /	
'di ni /	
'jig rten gyi rang bzhin yin no //	
khyod ni /	
bza' ba dang /	
btung ba dang /	
mal cha dang /	
bgo ba mchog la goms pas lus shin tu skyid de ba yin /	
dka' thub kyi nags na ni /	
rtsva dang /	
lo ma bting bar ni /	
nyal /	
rtsva dang /	
me tog dang /	
'bras bu ni za /	
rtsva dur ba dang /	
zug rngo dang /	
rtsva dang /	
tsher mas gang ba'i sa la ni /	
rgyu /	
yang dang yang du za gcig pa la ni brten /	
bdag nyid skye bo thams cad la ni /	
brten dgos /	
glo bur du 'ongs pa thams cad mchod sbyin la ni /	
'bod dgos la /	
de na yang gdon mi za bar ci nus kyis sbyin pa gtong ste /	
de la khyod kyis cung zad kyang mi 'gyod par bya dgos so //	
de bas na /	
re zhig da dung yang legs par soms shig /	
rgyags sbyin mas smras pa /	
rje'i sras /	
bdag rdo ci thogs kyis rje'i sras kyi rjes su sgrub lags so //	
byang chub sems dpas smras pa /	
gal te @370a *//	
de lta na /	
dam bcas pa de khyod kyis dran par byos shig /	
de nas byang chub sems dpa' pha'i drung du song nas mgo bos phyag byas te /	
yab cig bdag gis sbyin par glang chen stsal //	
nongs pa gang lags sa bdag bzod par gsol //	
bdag ni grong nas dgon par mchis lags kyi //	
mi yi dbang po phyag mdzod stongs ma gyur //	
de nas rgyal po bu dang bral ba'i sdug bsngal	
gyis dbugs brnangs te skad 'dar 'dar por smras pa	
/ bu /	
sbyin pa'i blo bor la 'dug cig /	
byang chub sems dpas smras pa /	
sa ni ri dang bcas par yang //	
gal te ldog par 'gyur gda' yi //	
sa bdag bdag ni sbyin pa las //	
sems ni ldog par mi bgyid do //	
zhes smras nas song ngo //	
de nas bu dang /	
bran mo dang /	
chung ma dang lhan cig shing rta'i nang du zhugs te /	
grong khyer dam pa de nas byung nas pho brang 'khor gyi mi dang /	
yul mi mya ngan byed pa brgya stong rjes su 'brang bzhin song ngo //	
de nas mi zhig gis du zhing smre sngags 'don pa'i sgra de yang thos /	
skye bo'i tshogs chen po grong khyer gyi sgor byung ba yang mthong nas /	
mi zhig la dris pa /	
kye nang rje /	
skye bo'i tshogs chen po cho nges 'debs pa 'di rgyu ci las gyur /	
des smras pa /	
shes ldan dag /	
ci /	
mi shes sam /	
'di ltar mi yi dbang pos nyid kyi sras po che ba bzang //	
brtan pa'i ngang tshul @370b rab tu sbyin la dga' ba 'di ni spyugs //	
de ni bu dang chung mar bcas te nags mthar chags pa las //	
pho brang 'khor ba rnams 'dus shin tu snying rjes cho nges 'debs //	
de nas byang chub sems dpas grong khyer dam pa	
de nas byung ba'i pho brang 'khor gyi mi rnams	
la ci rigs par mngon du song nas smras pa	
/ shes ldan dag /	
slar dengs shig /	
slar dengs shig /	
'di ltar /	
shin tu yun ring po nas sdug pa dang 'grogs	
pa yang mjug tu gdon mi za bar 'bral ba'i	
mtha' can du 'gyur te /	
gnyen gyi skye bo dang 'grogs pa ni /	
lam kha'i ngal bso ba'i bsti gnas kyi shing dang	
'dra bas gdon mi za bar sdug pa dang bral	
bar 'gyur ro // de ci'i phyir zhe na /	
'jig rten kun na skye bo dbang med do //	
mdza' ba rnams dang bral bar 'gyur bsam nas //	
khyod kyis sa steng 'bad pa thams cad kyis //	
zhi phyir blo gros mi g-yo brtan par gyis //	
de nas dpag tshad sum brgya 'das pa dang /	
byang chub sems dpa' mthong nas bram ze zhig mngon du 'ongs te smras pa /	
kye rgyal rigs gzhon nu /	
bdag ni /	
khyod kyi yon tan thos nas 'di nas dpag tshad	
sum brgya tsam gyi yul nas 'dir mchis lags kyi	
/ khyod kyis shing rta mchog 'dis bdag ngal ba 'bras bu mchis par bgyi ba'i rigs so //	
de nas rgyags sbyin ma mi bzod pa skyes nas /	
tshig brlang pos bram ze de la smras pa /	
ae ma'o nags @371a *//	
na'ang mi dbang sras la slong ba gang //	
bram ze 'di ni shin tu brtse ba med pa'i blo //	
mi dbang sras po mi dbang dpal las nyams gyur pa //	
'di la 'dir ni snying rje jig mi skye'am //	
byang chub sems dpas smras pa /	
khyod kyis bram ze ma spyo zhig /	
de ci'i phyir zhe na /	
rgyags sbyin gal te nor 'dod len pa 'di dag med gyur na //	
kun sbyin med par mi gang zhig gis sa steng byang chub 'thob //	
sbyin sogs pha rol phyin drug tshul gyis yon tan mchog can gyi //	
byang chub sems dpa' rnams kyis kun mkhyen nyid mchog rtag tu 'thob //	
de nas byang chub sems dpa' mchog tu dga' bas	
yang rta dang ldan pa'i shing rta de bram ze	
de la byin nas smras pa /	
bram ze ser sna dri ma sel byed pa //	
shing rta rab tu byin pa 'di yis 'dir //	
bdag ni drang srong che mchog gis bskor ba'i //	
zag med chos kyi shing rta che bskor shog /	
de nas thams cad sgrol gyis snying rab tu dga'	
bas shing rta'i mchog de yang bram ze la byin	
nas gzhon nu nag po phrag pa la khyer /	
rgyags sbyin ma ni /	
gzhon nu ma dra ba can khyer nas dka' thub kyi nags logs su chas pa dang /	
rim gyis dka' thub kyi nags su phyin to //	
de nas thams cad sgrol dka' thub tshal der rang	
gi snying mgu bar byed pa'i brtul zhugs blangs te	
gnas so // ji tsam na rgyags sbyin ma rtsa	
ba dang 'bras bu'i @371b phyir dka' thub kyi nags	
nas song ba dang /	
bram ze zhig thams cad sgrol gyi drang du 'ongs nas smras pa /	
rgyal rigs gzhon nu /	
khyod rgyal bar gyur cig /	
bdag cag bkol ba ma mchis pas //	
spar shugs lhan cig 'khyams bgyid na //	
de yi don du bus pa gnyis //	
khyod kyis bdag la sbyin pa'i rigs //	
de skad ces smras pa dang /	
de nas byang chub sems dpa' thams cad sgrol /	
bu sdug pa gtong ba la chung zhig sems shing 'dug pa dang /	
de nas bram ze des /	
byang chub sems dpa' thams cad sgrol la smras pa /	
kye rgyal rigs gzhon nu /	
bdag gis khyod thams cad ster ba'o zhes thos na /	
'di ltar /	
khyod la bdag gis bslangs pa de la ci zhig dpyad du yod /	
khyod ni kun ster snying rje yi //	
bdag nyid can du sa steng grags //	
ji ltar grags pa de bzhin du //	
khyod kyis rtag tu bya ba'i rigs //	
de skad ces smras pa dang /	
byang chub sems dpa' thams cad sgrol gyis /	
bram ze de la smras pa /	
kye bram ze chen po /	
rang gi srog ni btang ba la'ang //	
lan 'ga' dpyod pa ma myong na //	
rang gi bu ni btang ba la //	
bdag blo gzhan du gyur ci smos //	
bram ze chen po /	
de lta mod kyi /	
bdag gis nags su bskyed pa yi //	
bus pa 'di gnyis yongs spangs na //	
ma dang bral ba'i nyon mongs pa //	
'di dag ji ltar gnas snyam mod //	
gzhon nu shin tu brtse med pas //	
bus pa @372a *//	
btang la bdag min zhes //	
kha cig bdag la 'phyar 'ong gi /	
bram ze bdag ni khrid na legs //	
de nas bram ze des /	
thams cad sgrol la smras pa /	
kye rgyal rigs gzhon nu /	
rgyal po chen po'i rigs su skyes pa /	
sa 'di thams cad du yon tan grags pa /	
srog chags thams cad la snying brtse bas byams par zhugs pa /	
sbyin pa dang /	
mchod pa dang /	
bkur stis spos kyi glang po che lta bu /	
dge sbyong dang /	
bram ze dang /	
glo bur ba'i skye bo la mchod par byed pa /	
skye bo bkren pa dang /	
phongs pa dang /	
mgon med pa dang /	
ltogs pa yongs su sdud pa /	
thams cad kyi re ba yongs su rdzogs par byed pa /	
mthong na don yod pa /	
khyod kyis bdag 'ongs pa nom pa med pa'am /	
lam gyis dub pa; 'bras bu med pa'am /	
mthong ba don med pa'am /	
re ba dang /	
yun ring po nas brnag brnag pa'i 'dod pa 'bru	
'bras bu med par bya ba gang yin pa de	
ni / cha ma yin te /	
khyod kyis /	
med do //	
zhes bya ba'i tshig gis kho bo'i yid la re ba'i kun tu rtog pa'i rta btab na /	
myur du ldog par 'gyur ro //	
de bas na khyod kyis bdag gi yid la re	
ba yongs su rdzogs par byas nas gtang ba'i rigs	
so // de ci'i phyir zhe na /	
chu gter gos su gyon zhing gza' mig mtshungs med pa //	
ri bo mchog rgyas nu mar ldan pa'i ro stod can //	
grong khyer @372b grong rdal bcas pa'i sa la btsal byas kyang /	
mche bzang khyod dang mtshungs pa'i gtong phod yod ma yin //	
de nas byang chub sems dpa' thams cad sgrol gyis bram ze'i tshig de thos nas /	
bu la chags pa'i blong bas 'di dag sems par byed de /	
gal te re zhig bu gnyis po //	
bram zer byin na bu dang ni //	
bral ba las byung sdug bsngal dag /	
bdag dang rgyags sbyin gyis thob 'gyur //	
'on kyang 'di la mi byin na //	
brtul zhugs las kyang nyams 'gyur zhing //	
bram ze 'di ni tshi chad de //	
ji ltar 'ongs pa bzhin du 'gro /	
nyis na bu bral nyam thag pa'i //	
mya ngan sa steng bdag gis blangs //	
de bzhin ma byas dam bcas pa //	
zhig cing brtul zhugs nyams par 'gyur //	
de nas byang chub sems dpa' thams cad sgrol gyis /	
sdug pa'i bu gnyis nges par gtang bar chad nas smras pa /	
kye kho bos /	
dka' spyad brgya yis 'jig rten sdug bsngal gyi //	
rgya mtsho chen pos so sor 'jigs byed pa //	
gting mi dpog par rab tu bying ba dag /	
pha rol brgal phyir lam gyi zam stegs bca'//	
zla ba dri med nya ba'i bzhin ras can //	
ma zhum kha nas de skad tshig smras nas //	
mchi ma rlan chus mig ni gang gyur pa'i //	
byis pa gnyis ni bram ze de la byin //	
yang smras pa /	
bu 'di byin pa'i 'bras bu ni //	
rgya chen bdag gis thob gyur nas //	
des ni 'khor ba'i rgya mtsho las //	
'jig rten rnams ni bsgral bar bya //	
@373a *// bus pa gzhon nu dag byin ma thag tu sa 'di rnam pa drug tu g-yos so //	
de nas sa g-yos pa de /	
tshal de na gnas pa'i dka' thub can rnams dngangs nas phan tshun smras pa /	
sa ni mi bzad g-yos gyur pa //	
'di ni su yi mthu ltas yin //	
gang gi mthu ni 'di 'dra ba //	
shin tu gsal bar shes par bya //	
de nas gnas 'jog dang rus gcig pa rgan po dka' thub can /	
ltas shes pa la mkhas pa gzhan zhig yod pa des /	
drang srong de rnams la don de go bar byas pa /	
gdon mi za bar dka' thub kyi nags na 'dug pa'i bu byis pa /	
'bras bu dang chu 'thung ba /	
yid du 'ong ba /	
mig tu sdug par byed pa gnyis /	
thams cad sgrol gyis skye bo sdug bsngal gyis nyam	
thag pa yongs su thar par bya ba'i phyir spangs	
te / des na /	
sa g-yos par gyur to //	
de nas bus pa gzhon nu de gnyis kyis phas snying nas yongs su btang ba'i blo rig nas /	
snying rje rje skad du du zhing thal mo gnyis	
sbyar nas thams cad sgrol gyi rkang pa gnyis la	
gtugs te smras pa /	
yab cig yum ni ma mchis par //	
khyod ni bdag cag stsol bzhed pa //	
re zhig de ni mthong gyur nas //	
de nas bdag cag stsal du gsol //	
de nas byang chub sems dpa' yid la gcags pa'i sdug bsngal gyis ngom zum gnag cing /	
mchi ma 'dzag bzhin de gnyis la 'khyud nas smras pa /	
bu dag /	
nga yi snying du mi sdug min //	
@373b snying brtse snying rje med min te //	
'jig rten kun la phan pa'i phyir //	
yon tan mthong nas btang ba yin //	
ci nas nga yis byang chub mchog /	
zhi ba rang gis thob nas ni //	
sdug bsngal rgya mtsho la gnas pa'i //	
rten med 'jig rten rnams bsgral lo //	
de nas bus pa gzhon nu de dag gis phas snying nas yongs su btang ba'i blo rig nas /	
pha'i rkang pa gnyis la phyag 'tshal te thal mo sbyar nas snying rje rje skad dang /	
sma bab pa'i tshig gis dal bus smras pa /	
gal te khyod kyis thag bkum na //	
ma la bdag cag gnyis kyi 'phrin //	
khyod kyis bzod pa mdzod cig ces //	
yab cig khyod kyis gsung du gsol //	
yab /	
gzhan yang /	
byis par gyur pas bla ma khyod la nongs pa bgyis pa gang //	
gal te la lar thugs la mi 'bab tshig 'ga' smras pa'am //	
gus par mnyan pas yongs su mnyes pa nyid du ma bgyis pa //	
de ni byis pa'i nongs pa lags zhes bzod pa mdzad du gsol //	
de skad ces smras nas /	
pha la phyag 'tshal te lan gsum du bskor ba byas nas /	
mig mchi mas gang bzhin du bla ma la smra	
bar yid la chags pas yang dang yang phyir lta	
zhing bsti gnas de nas byung ste song ngo //	
de nas byang chub sems dpa' byis pa gzhon nu'i	
tshig shin tu snying rjer rung ba de dag gis	
snying blong nas / yid kyis byang chub tu smon lam btab ste /	
dka' thub kyi tshal gyi lo ma'i spyil bur zhugs so //	
byis @374a *//	
pa gzhon nu dag dong ma thag tu stong gsum	
gyi stong chen po'i 'jig rten gyi khams 'di yang	
rnam pa drug tu g-yos so //	
lha stong phrag du ma yang bar snang la ca co dang /	
gzha'i sgra 'byin cing /	
ae ma'o rab sbyin bdag nyid che //	
bus pa 'di gnyis btang nas kyang //	
gang gi yid ni 'gyur med pa //	
de yi nges pa rmad gcig go /	
de nas rgyags sbyin ma rtsa ba dang 'bras bu	
rnams khyer te bsti gnas logs su chas pa las	
/ sa che thang du g-yos pa des myur ba	
kho nar bsti gnas de nyid du song ba dang	
/ / lha gzhan zhig gis rgyags sbyin ma byang	
chub sems dpa' thams cad thar par bya bar brtson	
pa byas pa'i sbyin pa'i pha rol tu phyin pa'i	
bar chad byed par 'gyur du 'ong ngo //	
snyam nas /	
sengge mo zhig gi gzugs su bsgyur te lam bkag nas 'dug pa dang /	
rgyags sbyin mas ri dvags kyi rgyal po'i chung ma de la smras pa /	
ri dvags rgyal po'i chung ma sgeg sgeg ma //	
kho mo'i lam 'di bkag nas ci ste 'dug /	
ji ltar bdag ni mi 'phyo nges shes na //	
lam las zur te myur du 'gro bar gyis //	
gzhan yang /	
khyod kyang ri dvags rgyal po'i chung ma la //	
bdag kyang mi yi dbang po seng ge yi //	
btsun mo yin pas chos kyi spun gyur gyi //	
ri dvags rgyal mos bdag gi lam phye zhig /	
de skad ces smras pa dang /	
lha seng ge'i gzugs su bsgyur ba de yang lam de nas logs shig tu song ngo //	
de nas @374b rgyags sbyin mas bkra mi shis pa'i ltas dag mthong nas /	
yud tsam zhig bsam pa /	
ji ltar bar snang la dud mo'i sgra grags pa dang /	
ji ltar yang tshal na gnas pa'i lha rnams mya ngan byed pa'i sgra grags pa las na /	
gdon mi za bar bsti gnas su ma legs pa zhig byung bar gyur to //	
snyam nas smras pa /	
ji ltar bdag mig 'gul ba dang //	
ji ltar bya skad 'byin pa dang //	
ji ltar bdag ni dogs pa las //	
bus pa de gnyis btang bar nges //	
ji ltar sa 'di g-yos pa las //	
bdag gi snying ni 'dar ba dang //	
ji ltar lus kyang rmya ba las //	
bus pa de gnyis btang bar nges //	
zhes de lta bu'i mi legs pa brgya stong dag	
sems shing bsti gnas su song nas bsti gnas su	
zhugs te mi dga' bzhin bltas na /	
bu de gnyis ma mthong nas /	
de nas rmongs shing snying 'dar nas /	
bsti gnas kyi gzhi de'i rjes bzhin du sems te /	
phyogs 'di na ni /	
gzhon nu nag po sring mo dang lhan cig ri dvags kyi phru gu dang rtag tu rtse rtse /	
'di ni /	
de gnyis kyi sa rdul las byas pa'i khyim yin /	
'di ni /	
de gnyis kyi rtse mo'i cha byad yin na /	
de gnyis ni /	
mi snang na /	
gal te zhig na bdag gis ma mthong gi /	
lo ma'i spyil bur zhugs nas nyal ltar srid dam	
snyam du de ltar snying la re zhing bu mthong	
bar 'dod pas / rtsa ba dang /	
'bras bu phyogs gcig tu bzhag nas /	
mig mchi mas gang bzhin du khyim thab kyi rkang pa gnyis la gtugs te smras pa /	
rje'i sras /	
khye'u dang @375a *//	
bu mo gnyis gang du mchis /	
thams cad sgrol gyis smras pa /	
kho bo'i drung du bram ze zhig /	
re bas yang dag 'ongs gyur nas //	
bus pa de gnyis de la byin //	
de la rjes su yi rang rigs //	
de skad ces smras pa dang /	
rgyags sbyin ma ri dvags mo mda' dug can zhig gis phog pa bzhin du sa la 'gyel nas /	
nya chu'i gnas nas byung ba bzhin du ni /	
'gre ldog par byed /	
krung krung bu stor ba bzhin du ni /	
snying rje rje skad du ngu /	
ba be'u shi ba bzhin du ni /	
'ba'i sgra tshogs 'don cing smras pa /	
padma gzhon nu lta bu'i byad bzhin can //	
lag pa padma'i 'dab ltar gzhon sha can //	
bdag gi bu gnyis sdug bsngal ma myong ba //	
'gro ba gang du song nas sdug bsngal gyur //	
ri dvags bu ltar drang zhing ri dvags mig /	
ri dvags lhan cig bsti gnas dga' dga' na //	
de ring bdag gi bu gnyis ji lta bur //	
gzhan gyi dbang gis dong zhing sdug bsngal gyur //	
mig ni mchi mas gang ba'i mig gis ni //	
snying rjes du ba shin tu sdug bsngal ba //	
de ring bdag gis legs par ma mthong bas //	
skye bo bkren pa'i nang na sdug pas 'tsho //	
de gnyis bdag gi pang nas bskyed bskyed pa //	
zas su rtsa ba me tog 'bras bu za //	
bzod dang gnam pas bla ma brtag dka' ba //	
bdag gi bu gnyis shin tu sdug bsngal lo /	
de gnyis ma dang nye du bral ba dang //	
rtsa lag rnams kyis gzu lum spangs pa las //	
skye bo sdig can ngan dang @375b 'phrad gyur nas //	
bdag gi bu gnyis shin tu sdug bsngal lo //	
skom zhing bkres pas bdag nyid rtag gdungs na //	
de gnyis yid dbang gis 'gro bar 'gyur //	
bran du gyur pas gdon mi za bar ni //	
de gnyis nyam thag sdug bsngal yongs su gzir //	
bdag gis nges par tshe rabs gzhan dag tu //	
srog chags sdug pa brgya dang bral ba yi //	
sdig las shin tu mi bzad 'dir byas pa des na ba be'u med bzhin cho nges 'debs //	
bden tshig gang gis bdag ni rtag tu yang //	
sems can kun la yid ni mnyam gyur pa //	
bden tshig des ni bdag gi bu gnyis po //	
bran du gyur pa las ni thar phar shog /	
rgyags sbyin mas bus pa gzhon nu de dag gis	
bskyed cing bsrings pa'i shing gang yin pa de dag	
lo ma thib be 'dug par mthong nas /	
snying du sdug nas 'khyud de smras pa /	
bus pas ril ba chung ngus chu bcus pa'i //	
lo ma rnams las thigs pa 'dzag pa yi //	
ljon shing rnams ni sems dang bcas pa bzhin //	
bus pa nu zho ma blud lta bur ngu //	
yang bus pa gzhon nu de gnyis dang rtse rtse	
ba'i ri dvags kyi phru gu bsti gnas na 'dug	
pa rnams mthong nas mi dga' ste /	
snying rje rje skad kyi tshig gis dal bus smras pa /	
de yi ne'u zla mthong bar 'dod pa gang //	
gnas su ma tshugs mtshon cing tshol byed pa //	
ri dvags phru gu rgyu ba 'di dag kyang //	
bdag gi sdug bsngal mi chung gzhan yin no //	
de nas bus pa gzhon nu de dag lam gang nas dong ba'i lam de rjes bcad @376a *//	
dang /	
bus pa gzhon nu de gnyis kyi rjes drang por ma byung gi /	
gya gyus gang bar mthong nas lhags par yang sdug bsngal gyis gdungs nas smras pa /	
ji ltar 'then pa'i rjes byung dang //	
la lar myur du song ba las //	
brdegs te khrid par gdon mi za //	
kye ma bram ze brtse med mchog /	
mgul ni dbugs kyis brdzangs shing skad kyang 'dzer //	
ma mchu mdzes pa 'dar zhing bdag gi bu //	
ri dvags bzhin du mig kyang rig rig ste //	
rkang pa 'jam pos ji ltar song zhig gu /	
de nas byang chub sems dpas de de ltar smre sngags 'don pa'i bdag nyid de mthong nas /	
mi rtag pa nyid dang ldan pa'i tshig de dang	
de dag gis rnam grangs mang por go bar byas	
nas smras pa / kho bos bu gnyis grags pa yis //	
btang ba ma yin sdang bas min //	
sems can kun la phan don du //	
gtang bar dka' ba'i bu de btang //	
mchog tu gtang dka'i bdag nyid dang //	
bu nor chung ma rnams btang nas //	
sems dpa' chen pos tshul bzhin du //	
byang chub mchog ni thob par 'gyur //	
rgyags sbyin bdag gis gtong ba la brtan gtang dka' ba'i //	
bus pa de gnyis 'jig rten thar pa'i don du btang //	
bdag dang chung ma bzhon dang nor yang btang byas te //	
kun la thams cad gtang ba'i blo gros nga la yod //	
de nas rgyags sbyin mas sems brtan te byang chub sems dpa' la smras pa /	
khyod la bar chad mi bgyid kyi //	
khyod blo @376b gzhan du ma 'gyur zhig /	
gal te bdag kyang stsol bzhed na //	
dogs pa med par bdag stsol cig /	
gzhan yang /	
dpa' bo gang phyir nyid kyi phyir //	
sdug pas chags pa btang ba yi //	
don de myur du thob nas ni //	
srid las 'gro ba bsgral bar mdzod //	
de nas lha rnams kyi dbang po brgya byin gyis /	
byang chub sems dpa' dang rgyags sbyin ma brtson 'grus shin tu rmad du byung ba dang /	
shin tu bya dka' bar rigs nas sum cu rtsa	
gsum pa'i tshogs kyis yongs su bskor te steng gi	
nam mkha' las bsti gnas der lhags nas snang ba	
rgya chen pos nags de gsal bar byas te /	
nam mkha' la 'dug bzhin du byang chub sems dpa' la smras pa /	
'di ltar 'jig rten rmongs pa blo ngan gzhung gis bcings pa'i blo gros can //	
longs spyod la chags snying gi zhags pa bu yis bcings pa'i nang na yang //	
khyab bdag khyod gcig chags pa med pas dga' ba bskyed pa'i bu gtong bas //	
nges par go 'phang bde dang zhi ba dri med rga ba med pa 'thob //	
de skad ces byang chub sems dpa' spro ba bskyed	
nas lha rnams kyi dbang po brgya byin gyis bsam	
pa / 'di gcig pu g-yog dang bral na nyon mongs par 'gyur gyi /	
ma la bdag gis rgyags sbyin ma bslang ngo; ;snyam	
nas bram ze'i cha byad du bsgyur te byang chub	
sems dpa'i drung du song nas /	
yang byang chub sems dpa' la smras pa /	
yan lag kun bzang khyim thab las //	
'phyo ba med cing snying nye ba //	
@377a *// rigs na bsngags pa'i sring mo 'di //	
bdag la bran mo'i don du stsol //	
de nas rgyags sbyin ma mi bzod pa skyes nas /	
bram ze la smras pa /	
ngo tsha med cing brkam pa khyod //	
'di na bram ze tha shal te //	
khyod lta 'phyon ma mi byed cing //	
dam chos dga' ba nga 'dod dam //	
de nas byang chub sems dpa' thams cad sgrol /	
snying rje dang ldan pa'i snying gis rgyags sbyin ma la brtag par brtsams pa dang /	
de nas rgyags sbyin mas byang chub sems dpa' la smras pa /	
bdag ni bdag la g-yar ngan med //	
de bzhin bdag la lta ma lags //	
gcig pu ji ltar bzhugs 'gyur zhes //	
de ltar khyod slad g-yar ngan bgyid //	
de nas byang chub sems dpas rgyags sbyin ma la smras pa /	
go 'phang mi bzad mya ngan med pa tshol bdag la //	
sa steng 'dir ni rgyags sbyin mya ngan bya mi dgos //	
khyod ni mya ngan med par bram ze 'di rjes 'brongs //	
bdag ni ri dvags 'chi ba bzhin du bsti gnas 'then //	
de skad ces smras pa dang /	
dga' ba dang /	
mgu ba dang /	
yid rab tu dga' bas bsam pa dang /	
sbyin pa 'di ni nags tshal 'dir //	
bdag gi sbyin pa tha ma yin //	
rgyags sbyin 'di yang yongs btang nas //	
yongs su bzung ba med par 'gyur //	
snyam du rig nas /	
rgyags sbyin ma lag pa nas bzung ste bram ze de la smras pa /	
bdag gi mchis brang sdug pa 'di //	
snying nas snying nye bsgo ba nyan //	
ya @377b rabs tshul can snyan par smra //	
bram ze mchog khyod bzhes su gsol //	
de nas mche ba bzang po yi //	
chung ma byang chub 'dod phyir btang //	
chu la gru ni ji lta bar //	
sa ni mtha' dag rnam drug g-yos //	
de nas rgyags sbyin ma bram ze'i dbang du gyur te /	
khyod dang /	
bu dang /	
bu mo dang bral ba'i sdug bsngal gyis nyam thag	
nas dbugs brdzangs pas sgra ngar ngar por 'gag bzhin	
'di skad ces smras so //	
bdag gis tshe rabs snga ma la //	
ci 'dra ba yi las ngan byas //	
de nas ba be'u shi ba bzhin //	
skye bo med pa'i nags nang du //	
de nas lha rnams kyi dbang po brgya byin gyis	
bram ze'i cha byad mi snang bar byas te rang	
bzhin gyi cha byad du gnas nas rgyags sbyin ma	
la smras pa / skal bzang bdag ni bram ze ma yin mi yang ma yin gyi //	
bdag ni lha yi dbang po brgya byin lha min 'joms byed de //	
khyod kyi 'dul ba mchog tu gyur pa 'di yis bdag mgu yi //	
bdag las dam pa gang zhig 'dod pa de 'dir smra bar gyis //	
de nas de'i tshig gis rgyags sbyin ma yid bde	
ba skyes nas brgya byin la phyag 'tshal nas smras	
pa / spyan stong ldan pa bdag gi bu //	
bran gyur pa las thar mdzad cing //	
mes po'i drung du phyin par yang //	
sum cu rtsa gsum bdag pos mdzod //	
de skad ces smras nas /	
yang dbang po chen po bsti gnas su zhugs nas byang chub sems dpa'i drung du song ste /	
rgyags sbyin ma lag pa g-yon pa nas ba zung nas byang chub sems dpa' la smras @378a *//	
pa; bdag gis khyod la rgyags sbyin 'di //	
g-yog gi phyir ni sbyin par bya //	
khyod kyis su la'ang ma sbyin cig /	
bzhag pa byin na smad par 'gyur //	
de nas lha rnams kyi dbang po brgya byin gyis /	
bram ze khye'u dang /	
bu mo khyer ba de /	
ji ltar grong khyer gzhan zhig yin no //	
snyam nas grong khyer de nyid du song nas /	
bus pa gzhon nu de dag btsong bar brtsams pa de lta bur rmongs par byas so //	
ji tsam na blon po rnams kyis mthong nas rgyal po la smras pa /	
lha /	
khyod kyi dpon po nag po dang //	
dra ba can dang de gnyis ni //	
bram ze shin tu ma rungs pas //	
grong khyer mchog 'dir 'tshong zhing mchis //	
de skad thos nas /	
rgyal po de sems mi dga' nas smras pa /	
gzhon nu gnyis myur du ston cig /	
blon po rnams kyis skad phyung ba dang /	
grong khyer ba rnams myur du rgyal po'i drung du nye bar lhags so //	
ji tsam na blon po gzhan zhig gis /	
rgyal po'i drung du khrid pa dang /	
mi yi dbang po mngon phyogs khrid pa'i tsha bo gos med cing //	
lus rbeg dri ma can gyi lus de de yis mthong nas ni //	
mod la seng ge'i khri las sa yi steng du lhung gyur te //	
pho brang 'khor mi blon tshogs bud med dag kyang du bar gyur //	
de nas rgyal pos blon po rnams la smras pa; gang zhig nags na gnas na yang //	
sbyin la mngon par dga' ba'i yid //	
mig bzang de ni myur du 'dir //	
chung ma dang bcas dgug par gyis //	
de nas lha rnams kyi dbang po brgya byin @378b	
gyis byang chub sems dpa' la phyag byas nas rang	
gi gnas su song ngo //	
phyi zhig na rgyal po thams cad bshes gnyen shi ba dang bram ze dang /	
blon po dang /	
grong mi dang /	
yul mi rnams lhan cig tu bsti gnas der song	
nas byang chub sems dpa' la gsol ba btab ste	
rang gi grong khyer du bos nas rgyal por bcug	
go / de nas rgyal po thams cad sgrol thams cad gtong zhes bya bar gyur to //	
des dge sbyong dang /	
bram ze dang /	
bkren pa dang /	
phongs pa dang /	
mdza' bo dang /	
nye du dang /	
gnyen gshes dang /	
zho shas 'tsho ba rnams la sbyin pa rnam pa	
du ma dag sbyin nas tshigs su bcad de smras	
pa / byang chub don du gnyer ba yis //	
rgyal rigs bram ze rje'u rigs dang //	
dmangs rigs gdol pa g-yung po la'ang //	
'jigs pa med par sbyin pa btang //	
gser dang dngul dang ba lang dang //	
rta dang nor bu'i rna rgyan dang //	
de bzhin las dag byed pa'i bran //	
tshul khrims phun sum tshogs la sbyin //	
chags pa med pa'i sems kyis ni //	
bu dang bu mo yongs btang nas //	
'jig rten 'di dang pha rol tu; ;mi yi dag pa thob par 'gyur //	
rgyal po chen po /	
de'i tshe de'i dus kyi rgyal po thams cad sgrol	
zhes bya bar gyur pa gang gis dge sbyong dang	
/ bram ze dang /	
bkren pa dang /	
phongs pa dang /	
mdza' bo dang /	
nye du dang /	
gnyen bshes dang /	
zho shas 'tsho ba rnams la sbyin pa rnam pa du ma dag byin /	
bsod nams dag byas pa de /	
gzhan zhig yin snyam na /	
khyod kyis de ltar mi blta ste /	
nga @379a *//	
nyid de'i tshe de'i dus na rgyal po thams cad sgrol zhes bya ba der gyur te /	
nga nyid kyis de na dge sbyong dang /	
bram ze dang /	
bkren pa dang /	
phongs pa dang /	
mdza' bo dang /	
nye du dang /	
gnyen bshes dang /	
zho shas 'tsho ba rnams la sbyin pa rnam pa du ma dag byin /	
bsod nams dag byas so //	
rgyal po chen po /	
nga'i sbyin pa'am /	
sbyin pa'i bgo bsha' des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i sbyin pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang ngas bla na med pa yang dag par	
rdzogs pa'i byang chub don du gnyer ba'i phyir sbyin	
pa dag btang / bsod nams dag byas pa gang yin pa de nyon cig /	
rgyal po chen po /	
sngon byung ba /	
thams cad ces bya ba'i grong rdal gyi grong khyer	
rgyal po thams cad kyi bshes gnyen zhes bya ba	
zhig byung bar gyur te /	
de 'byor pa dang /	
rgyas pa dang /	
bde ba dang /	
lo legs pa /	
skye bo dang /	
mi mang pos rab tu gang ba /	
'thab pa dang /	
'thab mo dang /	
khrag khrug dang /	
byed pa dang /	
chom rkun dang /	
nad rab tu zhi ba /	
'bras s'a lu dang /	
bu ram shing dang /	
ba lang phun sum tshogs pa ma bu gcig pa	
la byams pa bzhin du rgyal srid byed du 'jug	
ste / chos bzhin gyis rgyal srid byed du 'jug go /	
@379b des rigs mnyam pa las chung ma blangs nas de de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa las khye'u gzugs bzang ba /	
mdzes pa /	
blta na sdug pa /	
pags pa'i mdog gser 'dra ba /	
mgo gdugs ltar 'dug pa /	
dpung pa ring ba /	
dpral ba'i dbyes che ba zhig btsas te /	
de'i nye du rnams 'dus nas /	
khye'u'i ming cir gdags zhes ming 'dogs par byed do //	
shes ldan dag /	
gzhon nu 'di ni /	
rgyal po thams cad bshes gnyen gyi bu yin pas /	
gzhon nu thams cad sgrol zhes bya bar gdags so //	
zhes gzhon nu thams cad sgrol du ming btags nas /	
ma ma brgyad la gtad de zhes bya ba nas gnas lnga rnams la byang bar gyur to //	
zhes bya ba'i bar gong ma bzhin no //	
de gang ci slong ba thams cad slong ba po	
dag la sbyin par byed pas de'i ming thams cad	
gtong ba / thams cad gtong ba zhes bya bar grags so //	
khams kyi rgyal phran gyi bu mo rgyags sbyin ma zhes bya ba zhig yod pa de /	
de'i ched du bslangs nas dpal gyi 'byor pa chen pos bag mar blangs te /	
de de dang lhan cig rtse bar byed /	
dga' bar byed /	
dga' mgur spyod par byed pa las /	
ji tsam na khye'u zhig btsas pa dang /	
de'i ming nag po zhes bya bar btags /	
yang de dang rtse bar byed /	
dga' bar byed /	
dga' mgur spyod par byed pa las bu mo zhig btsas te /	
de'i ming dra ba can zhes bya bar btags so //	
rgyal po @380a *//	
thams cad kyi bshes gnyen la glang po che'i mchog bkra shis ldan zhes bya ba yod de /	
de'i mthus khams kyi rgyal phran rnams spa 'gong bar byed do //	
des thams cad sgrol la smras pa /	
bu /	
bdag gis gang cung zad khams kyi rgyal phran rnams	
spa 'gong bar byed pa de dag thams cad kyang	
glang po che'i mchog 'di'i mthu yin gyi /	
khyod thams cad gtong na yang glang po'i mchog bkra shis ldan ni /	
zhog cig /	
khams kyi rgyal phran rnams kyis smras pa /	
gang gi mthus na bdag cag thams cad rgyal po thams cad bshes gnyen 'dis zil gyis mnan /	
kha cig gis smras pa /	
rgyal po thams cad bshes gnyen la glang po'i mchog bkra shis ldan zhes bya ba zhig yod de /	
de'i mthus bdag cag 'dis zil gyis mnan to //	
de dag gis smras pa /	
gang gis na glang po'i mchog de dgug pa'i thabs bzang po lta ci yod /	
blon po rnams kyis smras pa /	
lha /	
rgyal po thams cad bshes gnyen gyi bu thams cad sgrol zhes bgyi ba de /	
mi sbyin pa'am /	
mi gtong ba ci yang ma mchis te /	
de ci slong pa de thams cad sbyin pas /	
de'i ming thams cad gtong ba /	
thams cad gtong ba zhes bya bar grags kyi /	
bram ze dag cig mngags dang de rnams kyis bslangs na /	
khugs par 'gyur ro //	
de rnams kyis bram ze dag bkug nas smras pa /	
bram ze dag /	
@380b dengs la /	
thams cad ces bya ba'i grong rdal na thams cad	
sgrol zhes bya ba las glang po'i mchog slongs shig	
/ de dag mngags nas /	
thams cad kyi grong rdal du dong ngo //	
gzhon nu thams cad sgrol glang po'i mchog /	
me tog kun da dang /	
ku mu ta dang /	
khab dang /	
dngul dang /	
sprin dkar po'i mdog lta bu mche ba drug pa /	
bdun legs par gnas pa /	
glang po ches srung gi bu ltar 'gying zhing 'gro ba; rang bzhin gyi mtshan mchog gis brgyan pa /	
mthong na bkra shis pa la zhon nas /	
shin tu sdug pa'i bran dang /	
grogs po dang /	
g-yog rnams phyi bzhin 'brang zhing /	
zla ba rgyu skar gyi tshogs kyis yongs su bskor ba bzhin /	
grong khyer nas byung nas skyed mos tshal logs su song ngo //	
de nas mngags pa de dag gis gzhon nu thams cad sgrol mngon du bsus nas smras pa /	
rgyal rigs gzhon nu khyod rgyal bar gyur cig /	
yang smras pa /	
lha min lhar bcas 'jig rten du //	
khyod ni thams cad gtong zhes grags //	
khyod kyi glang po mchog 'di ni //	
bdag cag rnams la stsal ba'i rigs //	
de skad ces smras pa dang /	
byang chub sems dpa' glang po'i mchog de las babs nas /	
dga' ba dang /	
mgu ba dang /	
rab tu dga' ba'i yid kyis bram ze de dag la glang po'i mchog de bstan nas smras pa /	
ji ltar bdag rab dga' bas deng //	
bram ze rnams la glang chen gtang //	
de bzhin bdag gis srid pa gsum //	
btang nas byang chub mchog reg shog /	
blon po rnams @381a *//	
kyis rgyal po thams cad bshes gnyen la smras pa /	
lha /	
khyod kyi sras thams cad sgrol gyis /	
glang po'i mchog bkra shis ldan zhes bgyi ba /	
phyir rgol bas mngags pa la stsal to //	
rgyal pos thos nas shin tu khros /	
'khrugs te bsgo ba /	
shes ldan dag /	
dengs la /	
thams cad sgrol khrid de shog cig /	
de rnams kyis khrid de 'ongs pa dang /	
rgyal po thams cad bshes gnyen gyis /	
thams cad sgrol la smras pa /	
gzhon nu /	
kho bos khyod la gang cung zad khams kyi rgyal	
phran rnams spa 'gong bar byed pa de thams cad	
ni / glang po'i mchog 'di'i mthu yin gyi /	
khyod thams cad gtong na yang glang po'i mchog 'di zhog cig ces /	
snga mo zhig tu ma bsgo'am /	
ci'i phyir khyod kyis glang po'i mchog yongs su btang /	
des mnyan nas smras pa /	
yab /	
bslangs na ji ltar mi stsal /	
ci /	
ji snyed bslangs pa de thams cad de sbyin nam /	
tshigs su bcad de smras pa /	
khyim na gnas pa'i skyes bu yis //	
ci rigs par ni sbyin pa gtang //	
'on te nags su song na ni //	
nges pa yin ni mchog bya'o //	
yab /	
gal te sbyin pa dag gtang /	
bsod nams dag bgyir ma mchis na /	
dka' thub kyi nags su brtan par bgyi'o //	
gzhon nu /	
de bzhin du gyis shig /	
byang chub sems dpas rgyags sbyin ma'i drung du song ste smras pa /	
rgyags sbyin ma /	
bdag ni /	
dka' thub kyi nags @381b su gnas kyi /	
khyod khyim na bag yod par gnas shig /	
des smras pa /	
rje'i sras dang thabs cig dka' thub kyi nags su gnas par bgyi'o //	
rgyags sbyin ma /	
byang chub sems dpa' rnams ni /	
sbyin pa la dga' bas /	
gal te khyod 'ga' zhig slong na /	
byin par 'gyur ro //	
rje'i sras /	
gal te khyod kyis btang na stsal du gsol /	
byang chub sems dpas smras pa /	
khyod kyis dam bcas pa de dran par byos shig /	
de nas byang chub sems dpa' pa'i drung du song nas mgo bos phyag byas te smras pa /	
yab cig bdag gis sbyin slad glang chen btang //	
nongs pa gang lags sa bdag bzod par gsol //	
bdag ni grong nas dgon par mchis lags kyi /	
mi dbang khyod kyi phyag mdzod stongs ma gyur //	
de nas rgyal po bu dang bral ba'i blong bas mchi mas brnangs nas smras pa /	
bu /	
sbyin pa dang /	
dka' thub kyi nags kyi blo gros 'di zlog cig /	
byang chub sems dpas smras pa /	
sa ni ri dang bcas par yang //	
gal te ldog par 'gyur gda' yi //	
sa bdag bdag ni sbyin pa las //	
sems ni ldog par mi bgyid do //	
zhes smras nas song ste /	
byang chub sems dpa' bu dang /	
bu mo dang /	
chung ma dang lhan cig shing rta mchog gi nang	
du zhugs nas dka' thub kyi nags su chas so	
// de nas bram ze rig byed dang /	
rig byed kyi yan lag shes pa kha cig gis /	
thams cad sgrol bsus nas smras pa /	
rgyal rigs gzhon nu khyod rgyal bar gyur @382a *//	
cig /	
khyod ni 'jig rten thams cad du /	
thams cad gtong zhes rnam par grags //	
bram ze dag la shing rta 'di //	
khyod kyis sbyin par gtang ba'i rigs //	
de skad ces smras pa dang /	
byang chub sems dpa' thams cad sgrol shing rta'i mchog de las babs nas dga' ba dang /	
mgu ba dang /	
rab tu dga' ba'i snying gis bram ze dag la shing rta'i mchog de bstan nas smras pa /	
ji ltar bdag rab dga' bas deng //	
bram ze rnams la shing rta btang //	
de bzhin bdag gis srid pa gsum //	
btang nas byang chub mchog reg shog /	
de nas byang chub sems dpa' rta la zhon nas rgyags sbyin ma dang lhan cig song ba dang /	
de nas bram ze rig byed dang /	
rig byed kyi yan lag shes pa kha cig gis thams cad sgrol bsus nas smras pa /	
rgyal rigs gzhon nu /	
khyod rgyal bar gyur cig /	
khyod ni 'jig rten thams cad du //	
thams cad gtong zhes rnam par grags //	
bram ze rnams la rta 'di ni //	
khyod kyis sbyin par gtang ba'i rigs //	
de skad ces smras pa /	
byang chub sems dpa' thams cad sgrol rta de las babs nas dga' ba dang /	
mgu ba dang /	
rab tu dga' ba'i snying gis bram ze de rnams la rta de bstan nas smras pa /	
ji ltar bdag rab dga' bas dang //	
bram ze rnams la rta btang ba //	
de bzhin bdag gis srid pa gsum //	
btang nas byang chub mchog reg shog /	
de nas byang chub sems dpas ni /	
nag po khrid /	
rgyags @382b sbyin mas ni /	
dra ba can khrid de rkang pas dong nas /	
byang chub sems dpas gangs ri'i sul me tog dang /	
'bras bu dang /	
chu phun sum tshogs pa zhig tu song ste /	
byang chub sems dpa' ni /	
bsam gtan byed do //	
rgyags sbyin mas ni /	
'bras bus bsnyen bkur byed do //	
ri bor gzhan zhig na bram ze zhig gnas pa des rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed //	
dga' bar byed /	
dga' mgur spyod par byed pa las /	
khye'u mtshan ngan pa bco brgyad dang ldan pa zhig btsas pa /	
ngan to re zhes sgra 'byin pas /	
de'i ming ngan to re /	
ngan to re zhes bya bar gyur to //	
ri bor gzhan zhig na /	
bram ze rig byed bzhi shes pa zhig gnas pa des /	
rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed pa las /	
ji tsam na bu mo gzugs bzang mo /	
mdzes ma /	
blta na sdug pa zhig btsas te /	
bsrings bskyed nas chen mor gyur pa dang /	
bram ze des /	
bdag gi bu mo 'di byad gzugs sam /	
rigs sam /	
bzo'am /	
nor gyi phyir ni /	
su la'ang mi sbyin no //	
'on kyang su zhig bdag las rig byed bzhi klog pa zhig yod na /	
bdag gis de la 'di sbyin par bya'o //	
zhes dam bcas so //	
de nas ngan to re gsang tshig don du gnyer zhing /	
gsang tshig tshol ba bram ze de'i gan du song ste phyin nas smras pa /	
mkhan @383a *//	
po'i zhabs la bdag bkur sti bgyid par 'tshal lags so //	
ci'i phyir /	
rig byed bklag pa'i slad du'o //	
de bzhin du gyis shig /	
de de las rig byed bklag par brtsams pa las /	
de yid gzhungs pa'i rang bzhin can zhig yin pas /	
des ring po ma lon par rig byed rnam pa bzhi la byang bar gyur to //	
bram ze des bsam pa /	
bdag gis dam bcas pa ni /	
bdag gi bu mo 'di rigs sam zhes bya ba rgyas par sbyar te /	
bram ze'i khye'u 'dis bdag las rig byed bzhi byang bar byas pa yin na /	
mtshan ngan pa bco brgyad dang ldan pa yin te /	
gal te 'dis bu mo ma 'dod na ni /	
legs so //	
snyam nas /	
des de la smras pa /	
bram ze'i khye'u /	
bdag gis bu mo 'di /	
byad gzugs sam /	
rigs sam /	
bzo'am /	
nor gyi phyir su la yang mi sbyin te /	
'on kyang su zhig bdag las rig byed bzhi klog pa zhig yod na /	
bdag gis de la 'di sbyin par bya'o //	
zhes dam bcas pa las /	
bdag las khyod kyis rig byed bzhi byang bar byas pa las /	
khyod la bu mo 'di chung mar sbyin no //	
des smras pa /	
bkra shis par gyur cig /	
blang bar bgyi'o //	
zhes des de la dpal gyi 'byor ba chen pos bag mar btang nas smras pa /	
bram ze'i khye'u /	
chung ma khrid la rang gi khyim du song zhig /	
des chung ma de khrid de rang gi khyim du song ba dang /	
des de la smras pa /	
rje'i sras /	
bdag ni /	
shin tu gzhon pas /	
las bgyid rngo mi thogs kyi /	
bdag la bkol @383b ba stsol cig /	
des de la smras pa /	
bzang mo /	
kho bo la bkol ba ga la mchis /	
des smras pa /	
rje'i sras /	
thams cad ces bgyi ba'i grong rdal na rgyal po	
thams cad kyi bshes gnyen zhes bgyi ba de'i sras	
thams cad sgrol zhes bgyi ba de /	
gang cung zad ci slong ba de thams cad stsol gyi /	
de la bdag gi bkol ba slongs shig /	
bzang mo /	
gal te de lhan lhan cig tu 'dong ngo //	
de nas ngan to re thams cad kyi grong rdal du phyin nas dris pa /	
gzhon nu thams cad sgrol gang na /	
de dag gis smras pa /	
dka' thub kyi nags na gnas so ////	
'dul ba gzhi /	
bam po zhe bdun pa /	
de nas ngan to re chung ma dang lhan cig dka' thub kyi nags su song ba dang /	
de'i tshe rgyags sbyin ma me tog dang /	
'bras bu'i phyir song ngo //	
de nas bram ze ngan to re rgyags sbyin ma me tog dang /	
'bras bu'i phyir song ba dang thams cad sgrol gyi drung du 'ongs nas smras pa /	
chu gter gos su gyon zhing gza' mig mtshungs med pa //	
ri bo mchog rgyas nu mar ldan pa'i ro stod can /	
grong khyer grong rdal bcas pa'i sa la btsal byas kyang /	
mche bzang khyod dang mtshungs par gtong phod yod ma yin /	
bdag cag bkol ba ma mchis pas //	
sba shugs lhan cig 'khyams bgyid na //	
khyod kyis rjes su brtse bgyis ta //	
bdag la bkol ba stsal ba'i rigs //	
kho bo la bkol ba ga la yod /	
de dang ha cang mi ring ba zhig na nag po dang /	
dra ba can rtse zhing 'dug pa dang /	
des smras pa /	
bus pa gzhon nu 'o ni @384a *//	
dag sbyin cig /	
de skad ces smras pa dang /	
de nas byang chub sems dpa' bu sdug pa yongs	
su gtong ba la yud tsam zhig sems par gyur	
to // de nas bram ze des thams cad sgrol la smras pa /	
kye rgyal rigs gzhon nu /	
kho bos khyod thams cad gtong ba'o //	
zhes thos nas de'i phyir kho bo khyod la slong na /	
'di la khyod kyis dpyad du ci zhig yod /	
snying rje yi ni bdag nyid khyod //	
thams cad gtong bar sa steng grags //	
ji ltar grags pa de bzhin du //	
khyod kyis sa steng bya ba'i rigs //	
de skad ces smras pa dang /	
byang chub sems dpas bram ze de la 'di skad ces smras so //	
rang gi srog ni gtong ba la'ang /	
bdag gis res 'ga'ang ma dpyad na //	
rang gi bu ni gtang ba la //	
bdag blo gzhan 'gyur smos ci dgos //	
bram ze chen po /	
de lta mod kyi /	
bdag gis nags su bskyed bskyed pa'i //	
bus pa 'di gnyis yongs spangs na //	
ma dang bral ba'i nyon mongs pa //	
'di dag ji ltar gnas snyam mod //	
gzhon nu shin tu brtse med pas //	
bus pa btang la bdag min zhes //	
kha cig bdag la 'phyar 'ong gi //	
bram ze bdag ni khrid na legs //	
de nas bram ze des byang chub sems dpa' la 'di skad ces smras so //	
kye rgyal rigs gzhon nu /	
rgyal po chen po'i rigs su skyes pa /	
sa 'di thams cad du yon tan grags pa /	
srog chags thams cad la snying brtse bas byams par zhugs pa /	
sbyin pa dang /	
mchod pa dang /	
bkur stis @384b spos kyi glang po che lta bu /	
dge sbyong dang /	
bram ze dang /	
glo bur dang /	
skye bo bla ma la mchod pa dang /	
bkren pa dang /	
mgon med pa dang /	
phongs pa rnams yongs su 'dzin pa /	
thams cad kyi re ba yongs su rdzogs par byed pa /	
mthong na don yod pa khyod kyis /	
bdag 'ongs pa nom pa med pa'am /	
lam gyis dub pa 'bras bu med pa'am /	
mthong na don med pa'am /	
re ba dang /	
yun ring po nas brnag pa'i 'dod pa 'bras bu med par bya ba gang yin pa de ni /	
cha ma yin te /	
khyod kyis med do zhes bya ba'i tshig gis kho	
bo yid la re ba kun tu rtog pa'i rta	
btab na / myur du ldog par 'gyur ro //	
de bas na /	
khyod kyis bdag gi re ba yongs su rdzogs par byas te gtang ba'i rigs so //	
byang chub sems dpas smras pa /	
bram ze /	
gal te de lta na yongs su gtang ngo //	
bus pa gzhon nu dag btang ma thag tu /	
stong gsum gyi stong chen po'i 'jig rten khams 'di rnam pa drug tu g-yos so //	
de nas lha rnams kyi dbang po brgya byin gyis bsam pa /	
rgyags sbyin ma byang chub sems dpa'i sbyin pa'i bar chad byed par 'gyur du 'ong ngo //	
snyam nas seng ge mo zhig gi gzugs su bsgyur te lam bkag nas 'dug pa dang /	
de nas rgyags sbyin mas smras pa /	
ri dvags rgyal po'i chung ma sgeg sgeg ma //	
khyod ni ci ste lam bkag 'dug par byed //	
gal te bdag ni mi 'phyo bden zhe na /	
lam las zur te myur du 'gro bar gyis /	
khyod kyang ri dvags rgyal po'i chung ma la /	
bdag kyang mi yi dbang po seng ge yi //	
btsun @385a *//	
mo yin pas chos kyi spun gyur gyi //	
ri dvags rgyal po'i chung mas bdag lam phye //	
de skad ces smras pa dang /	
ri dvags kyi rgyal mo de lam de nas logs shig tu song ngo //	
de nas rgyags sbyin ma bsti gnas gang na pa der song ba dang nag po dang /	
dra ba can gang na yang ma mthong nas /	
byang chub sems dpa'i drung du song ste smras pa /	
rje'i sras /	
bus pa gzhon nu gnyis gang na mchis /	
byang chub sems dpas smras pa /	
kho bo'i drung du bram ze zhig /	
re bas yang dag 'ongs gyur nas //	
bus pa de gnyis de la byin //	
de la rjes su yi rang rigs //	
de brgyal nas sa la 'gyel ba dang /	
de la chu mang pos btab nas brtas te smras pa /	
rje'i sras /	
bus pa gzhon nu dka' thub kyi nags nas bskrun pa bde ba'i bdag nyid can de dag /	
khyod kyis ci'i slad du yongs su spangs /	
de nas byang chub sems dpas rang gi lus las	
bla gos phud de rgyags sbyin ma la smras pa	
/ ci /	
nga de gnyis la byams pa med snyam mam /	
nga'i ba spu'i khung ba thams cad nas gas te khrag phyung ba la ltos /	
lha rnams kyi dbang po brgya byin gyis bsam pa /	
bskal pa bzang po'i byang chub sems dpa' sbyin pa	
la dga' bas gal te 'ga' zhig gis rgyags sbyin	
ma bslangs te de la byin na /	
g-yog byed pa med par 'gyur ro //	
snyam du bsam nas /	
bdag nyid bram ze'i khye'u zhig gi cha byad du	
sprul nas byang chub sems dpa'i @385b mdun du 'dug	
ste smras pa / grogs po /	
g-yog byin cig /	
byang chub sems dpas smras pa /	
bdag la g-yog ga la yod /	
brgya byin gyis smras pa /	
rgyags sbyin ma byin cig /	
byang chub sems dpas rgyags sbyin ma'i gdong du brtag par brtsams pa dang /	
rgyags sbyin mas byang chub sems dpa'i bsam pa shes nas smras pa /	
rje'i sras /	
gal te khyod kyis bdag nyid btang na /	
stsal du gsol /	
byang chub sems dpas smras pa /	
bram ze khyod la sbyin no //	
de nas lha rnams kyi dbang po brgya byin gyis /	
bram ze'i khye'u'i cha byad mi snang bar byas nas rang gi cha byad du 'dug nas smras pa /	
drang srong /	
bdag gi rgyags sbyin ma 'di /	
khyod la bcol gyi /	
khyod kyis su la yang ma sbyin cig /	
rgyags sbyin mas brgya byin gyi rkang pa gnyis la mgo bos gtugs te smras pa /	
ko'u shi ka /	
ci nas kyang bus pa gzhon nu de gnyis bran nyid du mi 'gyur ba de ltar mdzod cig /	
lha rnams kyi dbang po brgya byin gyis de bzhin du bya'o //	
zhes smras nas /	
de nyid du mi snang bar gyur to //	
de nas lha rnams kyi dbang po brgya byin gyis /	
bus pa gzhon nu khyer ba'i bram ze ji ltar	
thams cad kyi grong rdal du 'tshong bar brtsams pa	
de ltar rmongs par byas so //	
de gnyis rgyal po'i zho shas 'tsho ba rnams kyis	
mthong nas de rnams rgyal po'i drung du song ste	
smras pa / bus pa nag po dang dra ba can ni /	
bram ze zhig tshong dus na 'tshong zhing mchis lags so //	
des bsgo ba /	
shes ldan dag /	
dengs la khrid de shog @386a *//	
cig /	
de gnyis khrid de 'ongs pa dang /	
rgyal pos srang la gzhal te mnyam du gser gyis blus so //	
rgyal po des blon po rnams la bsgo ba /	
shes ldan dag /	
gang zhig khye'u dang bu mo yangs su gtang bar	
byed pa de la gzhan yongs su gtang bar mi	
bya ba ci yod /	
gzhon nu de khug cig dang /	
rgyal srid kyi dbang phyug la dbang byed du gzhug go /	
blon po rnams kyis de dka' thub kyi gnas nas bkug ste /	
de rgyal po'i rgyal srid kyi dbang phyug la bzhag	
nas des grong khyer gyi sgo bzhir mchod sbyin gyi	
gnas kyi khang pa brtsigs nas lo mang po dang	
/ lo brgya phrag mang po dang /	
lo stong phrag mang po dang /	
lo brgya stong phrag mang por sbyin pa dag byin /	
bsod nams dag byas te /	
des bdag nyid kyi mchod sbyin gyi phun sum tshogs pa mthong nas tshigs su bcad de smras pa /	
byang chub bsod nams don gnyer bas //	
dge sbyong rnams dang bram ze dang //	
dmangs rigs gdol pa g-yung po la'ang //	
'jigs pa med par sbyin pa byin //	
gser dang dngul dang ba lang dang //	
rta dang nor bu rgyan rnams dang //	
de bzhin las dag byed pa'i bran //	
tshul khrims ldan pa rnams la sbyin //	
chags pa med pa'i sems kyis ni //	
bu dang bu mo yongs btang bas //	
'jig rten 'di dang pha rol tu //	
mi yi dag pa 'thob par 'gyur //	
rgyal po chen po /	
de'i tshe de'i dus na rgyal po thams cad sgrol	
zhes bya bar gyur pa gang gis bu dang chung	
ma yongs su btang ba de /	
gzhan zhig yin snyam na /	
@386b khyod kyis de ltar mi blta ste /	
'on kyang nga nyid de'i tshe de'i dus na rgyal po thams cad sgrol zhes bya bar gyur te /	
ngas de na bu dang chung ma yongs su btang ngo //	
rgyal po chen po //	
ngas bu dang chung ma yongs su btang ba des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang sbyin pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sbyin pa dag	
byin / bsod nams dag byas pa gang yin pa de nyon cig /	
rgyal po chen po /	
sngon byung ba /	
w'a ra n'a si zhes bya ba'i grong khyer du	
rgyal po tshangs sbyin zhes bya ba rgyal srid byed	
de / de 'byor ba dang /	
rgyas pa dang /	
zhes bya ba nas chos bzhin gyis rgyal srid byed do //	
zhes bya ba'i bar gong ma bzhin du'o //	
ji tsam na ltas mkhan dag gis w'a ra n'a	
sir lo bcu gnyis su char pa mi 'bab bo	
// zhes lung bstan to //	
de nas rgyal po tshangs sbyin gyis rang gi yul du dril sgrog tu bcug pa /	
de'i yul na gnas pa'i shes ldan grong khyer ba dag nyon cig /	
ltas mkhan dag gis lo bcu gnyis su char mi 'bab par lung bstan gyi /	
khyed cag las gang dag la lo bcu gnyis su	
bza' ba dang btung ba yod pa de rnams ni	
/ 'dug cig /	
gzhan rnams ni /	
bza' ba dang btung ba mod pa'i yul du dengs shig /	
lo legs par gyur pa dang slar yang shog cig /	
de'i tshe w'a ra n'a si'i @387a *//	
grong khyer na khyim bdag 'dum byed ces bya ba phyug pa /	
nor mang ba /	
longs spyod che ba /	
yongs su bzung ba yangs shing rgya che ba /	
rnam thos kyi bu'i nor dang ldan pa /	
rnam thos kyi bu la nor gyis 'gran pa zhig gnas so //	
des mngan bkug ste smras pa /	
kye nang rje /	
bang ba na bdag 'khor gyi skye bo dang bcas	
pa lo bcu gnyis kyi rgyags thub pa yod dam	
/ 'on te med /	
des smras pa /	
jo bo /	
mchis so //	
de nas khyim bdag 'dum byed 'khor dang bcas pa ni /	
'dug go /	
skye bo'i tshogs gzhan ni /	
bza' ba dang btung ba mod pa'i yul du dong ngo //	
sangs rgyas 'byung ba med pa na 'jig rten du rang sangs rgyas dman pa dang /	
ngan pa la snying brtse ba can /	
bas mtha'i gnas mal dag la dga' ba /	
'jig rten gyi yon gnas gcig pu dag 'byung bar 'gyur bas /	
ji tsam na w'a ra n'a si de'i phyogs gcig tu rang sangs rgyas lnga brgya gnas so //	
phyogs gzhan zhig tu yang rang sangs rgyas lnga brgya'o //	
de nas rang sangs rgyas lnga brgya po dag snga dro sham thabs bgos /	
lhung bzed dang /	
chos gos thogs te khyim bdag 'dum byed ga la ba der dong ste lhags pa dang /	
khyim bdag 'dum byed la 'di skad ces smras so //	
khyim bdag /	
khyod kyis rab tu byung ba lnga brgya la lo bcu gnyis su bsod snyoms 'bul nus sam /	
des smras pa /	
'phags pa dag /	
re zhig mngan la rmas te bgyi'o //	
des mngan bkug ste smras pa /	
kye nang rje /	
bdag 'khor dang bcas @387b pa dang /	
rab tu byung ba lnga brgya po 'di rnams kyi lo bcu gnyis kyi rgyags thub pa yod dam /	
des smras pa /	
jo bo /	
mchis so //	
de nas rang sangs rgyas lnga brgya po de rnams la khas blangs so //	
ji tsam na phyi dro'i dus su rang sangs rgyas	
lnga brgya po gzhan yang lhags nas khyim bdag 'dum	
byed la / khyim bdag /	
rang sangs rgyas lnga brgya po 'di dag la khyod	
kyis lo bcu gnyis su bsod snyoms dbul bar nus	
sam zhes bslangs pa dang /	
des smras pa /	
'phags pa dag /	
khyed cag la g-yar gyis blangs lags na /	
yang bslang ci 'tshal /	
de rnams kyis smras pa /	
khyim bdag /	
de dag kyang gzhan la /	
bdag cag kyang gzhan yin no //	
des smras pa /	
'phags pa dag /	
gal te de lta na /	
de ri zhig mngan la rmas te bgyi'o //	
des mngan bkug ste smras pa /	
kye nang rje /	
bdag 'khor dang bcas pa dang /	
rab tu byung ba stong gi lo bcu gnyis kyi rgyags thub pa yod dam /	
des smras pa /	
jo bo /	
mchis so //	
de nas khyim bdag des rang sangs rgyas lnga brgya po de rnams la khas blangs te zhus pa /	
khyed cag gi dus gang lags /	
de rnams kyis smras pa /	
gung tshigs ma yol ba'o //	
de nas khyim bdag 'dum byed kyis /	
sbyin pa'i khang pa brtsigs nas sbyin pa'i zhal ta ba'i mi dag kyang bskos /	
dus tshod brjod pa dag kyang bskos te /	
des nyi ma re re zhig rang sangs rgyas stong la bsod snyoms 'bul du bcug go /	
mu ge de yang lo bstud ma kho nar bar ye ma chad nas /	
de nas khyim bdag des rang sangs @388a *//	
rgyas rnams la zhus pa /	
'phags pa dag /	
lhas char 'bebs par 'gyur ram /	
char 'bebs par 'gyur ro //	
bdag gis sa bon stsal tam /	
thob cig /	
de dag gis sa bon btab bo //	
lha rnams kyi dbang po brgya byin gyi shes pa mthong ba ni /	
'og tu 'jug pa yin gyi /	
des bsam pa /	
'jig rten na yon gnas gang ji snyed pa de rnams kyi mchog ni /	
rang sangs rgyas rnams yin la /	
sbyin bdag gang ji snyed pa de rnams kyi mchog ni /	
khyim bdag 'dum byed yin gyi /	
bdag gis 'di dag gi grogs bya'o //	
snyam nas /	
de nas lha rnams kyi dbang po brgya byin gyis dbang po chen po'i char phab pa dang /	
lo tog de rnams ku bar skyes so //	
de nas skye bo'i tshogs de rnams kyis /	
rang sangs rgyas rnams la zhus pa /	
'phags pa dag /	
bdag cag gi lo tog bskrun pa gang lags pa de dag ku bar skyes par gyur na /	
de la ji ltar bsgrub par bgyi /	
de rnams kyis smras pa /	
ma bcad par skrun cig /	
de rnams kyis bskrun pa las /	
me tog dang /	
'bras bu rdza ma'i tshad tsam chags so //	
de nas de rnams kyis rang sangs rgyas de dag la rgyas par smras pa dang /	
de rnams kyis smras pa /	
ma gcad cig dang /	
rang nyid smin nas gas par 'gyur ro //	
ji tsam na de rnams smin nas gas pa dang /	
gang gis sa bon ji lta bu btab pa de	
de'i kho na lta bu sha stag gis gang bar	
gyur to // de nas mu ge rgyun chad nas	
lo legs par gyur nas yul phyogs @388b sna tshogs	
na gnas pa'i skye bo'i tshogs dang /	
srog chags gang dag mu ges 'jigs skrag nas dong	
ba rnams kyang yul w'a ra n'a sir 'ongs so	
// de nas mu ge rgyun chad de lo legs par gyur nas /	
khyim bdag 'dum byed kyis de na rang sangs rgyas	
stong la gtsang zhing bsod pa'i bza' ba dang bca'	
ba sna tshogs dang /	
tshod ma ro dang ldan pa rnams kyis tshim par byas te /	
tshigs su bcad de smras pa /	
blo ldan mkhas pas nor dang ni //	
dad pa shes rab rnyed nas ni //	
skyes bu de yis rtag par yang //	
'dod chags bral la yon dbul lo //	
rdzu 'phrul ldan zhing 'od dang ldan //	
kha dog ldan zhing grags ldan pa'i //	
brtan rnams gang gis bshos gsol pa //	
de yi rigs ni bde bar 'phel //	
de ltar tshul khrims phun tshogs pa'i //	
yon gnas dag la yon phul na //	
'jig rten 'di dang pha rol du //	
bde ba dag tu 'gyur ba nyid //	
rgyal po chen po /	
de'i tshe de'i dus na khyim bdag 'dum byed ces	
bya bar gyur pa gang gis mu ge lo bcu	
gnyis su byung ba na /	
rang sangs rgyas stong la bsod snyoms sbyar cing /	
de'i grogs lha rnams kyi dbang po brgya byin gyis byas pa de gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na /	
khyim bdag 'dum byed ces bya ba der gyur to /	
nga nyid kyis de na mu ge lo bcu gnyis su byung ba na /	
rang sangs rgyas stong la bsod snyoms sbyar bas /	
nga'i grogs lha rnams kyi dbang po brgya byin gyis byas so //	
rgyal po @389a *//	
chen po /	
nga'i sbyin pa'am /	
sbyin pa'i bgo bsha' des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i sbyin pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
sdom la /	
sprin shugs dbang po sprul mgo gnyis //	
de bzhin chu sreg ne tso dang //	
ston mo rus sbal sde bzang dang //	
ded dpon tshogs su bsdus pa yin //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sems can rnams	
rjes su bzung ba byas pa gang yin pa de	
nyon cig / rgyal po chen po /	
sngon byung ba /	
'dzam bu'i gling gi don mthun pa rab tu mang	
po dag cig rgya mtsho'i gru bo che bsgrubs te	
rgya mtsho chen por 'jug par 'dod nas /	
de rnams 'di snyam du sems te /	
shes ldan dag /	
bdag cag rgya mtsho chen por zhugs pa rnams 'di	
lta ste gcig la gcig phan thogs par mngon pa	
med kyi / ma la bdag cag nor tshol ba rnams so so nas phongs pa na dgos pa /	
rkyal gyi cha spyad dag khyer te rgya mtsho chen por 'jug par bya'o //	
zhes de ltar chad bcad nas nor tshol ba rnams so so nas phongs pa na dgos pa /	
rkyal gyi cha byad /	
kha cig gis ni /	
shing shal ma la'i spang leb /	
kha cig gis ni /	
ras sgye nang tshangs can /	
kha cig gis ni ku ba brgyus pa /	
kha cig gis ni /	
ra rkyal khyer te rgya @389b mtsho chen por zhugs so //	
de rnams rgya mtsho chen po'i dbus su phyin pa	
dang chu srin nya'i rigs kyis rgya mtsho'i gru bo	
che bshig go / gru bo che ba shig pa	
dang de rnams rkyal pa re re la zhon te	
chu ji lta ba bzhin du khyer te dong ba	
che bshig go / las / de rnams kyi las	
kyi rnam par smin pa las byung ba'i rlung byang	
phyogs nas langs te /	
des lho phyogs kyi 'gram du khyer ba dang /	
de na bud med gzugs bzang mo /	
mdzes ma /	
blta na sdug pa dag yod de /	
de dag gis 'di skad ces smras so //	
jo bo dag /	
tshur spyon /	
bzhin bzang dag /	
tshur spyon /	
bdag cag jo bo ma mchis pa rnams kyi jo bo dang /	
khyim thab ma mchis pa rnams kyi khyim thab dang /	
gnas ma mchis pa rnams kyi gnas dang /	
gling ma mchis pa rnams kyi gling dang /	
mgon ma mchis pa rnams kyi mgon dang /	
skyabs ma mchis pa rnams kyi skyabs dang /	
rten ma mchis pa rnams kyi rten mdzod cig /	
'di dag ni khyed kyi zas kyi khang pa dang /	
skom gyi khang pa dang /	
gos kyi khang pa dang /	
gnas mal gyi khang pa dang /	
dga' bar 'gyur ba'i kun dga' ra ba dang /	
dga' bar 'gyur ba'i tshal dang /	
dga' bar 'gyur ba'i rdzing dang /	
'dzam bu gling gi rin po che rab tu mang bo 'di lta ste /	
nor bu dang /	
mu tig dang /	
bee d'urya dang /	
dung dang /	
man shel dang /	
byi ru dang /	
dngul dang /	
gser dang /	
rdo'i snying po dang /	
spug dang /	
padma r'a ga dang /	
dung g-yas su 'khyil ba dag lags kyi /	
khyed tshur spyon /	
bdag cag dang lhan cig tu rtsed mo bgyi /	
dga' bar @390a *//	
bgyi /	
dga' mgur spyad par bgyi'o //	
khyed cag la su yang smos kyang lho phyogs kyi lam du ma bzhud cig /	
de dag bud med de rnams dang lhan cig tu rtse bar byed /	
dga' bar byed /	
dga' mgur spyod par byed de /	
de dag de rnams dang lhan cig rtse bar byed /	
dga' bar byed /	
dga' mgur spyod par byed pa las /	
bu pho dang bu mo dag btsas so //	
de nas tshong pa mkhas pa'i rang bzhin can zhig 'di snyam du sems te /	
ci'i phyir bud med de dag gis lho phyogs kyi lam lhag par srung bar sems /	
ma la bdag gis bud med gang dang lhan cig	
nyal ba de mal du gnyid log par rig nas	
/ bags kyis dal bu dal bus mal nas babs la lho phyogs kyi lam du 'gro'o //	
snyam nas /	
de de ltar nges par byas nas bud med gang	
dang lhan cig nyal ba de gnyid kyis log par	
rig nas / bags kyis dal bu dal bus mal	
nas babs te ral gri rnon po mchan du thogs	
nas lho phyogs kyi lam du song ba dang /	
de de na skye bo'i tshogs chen po smre sngags 'don pa'i sgra /	
kyi hud ma /	
kyi hud pha /	
kyi hud sring mo /	
kyi hud spun /	
kyi hud 'dzam bu'i gling bkra bas spangs sam /	
'di ltar 'dzam bu'i gling na re skyid ces sgra 'byin pa dag thos so //	
thos nas kyang de 'jigs par gyur /	
rmongs par gyur /	
skyi bung zhes byed par gyur to //	
de nas tshong ba mkhas pa'i rang bzhin can des /	
'jigs pa dang /	
skyi bung zhes byed pa de shin tu legs par	
bsal nas lho phyogs @390b kyi lam de kho na'i	
rjes su song ba dang /	
des de na lcags kyi mkhar chen po mtho zhing rgya che ba zhig mthong nas /	
des grong khyer de'i mtha' kho ra khor yul tu bskor na /	
ci nas kyang sgo cung zad cig rnyed grang snyam nas /	
des grong khyer de'i mtha' kho ra khor yug tu bskor ba dang /	
chung du na byi la'am sprul 'dzul pa'i sgo tsam yang ma rnyed do //	
de na shing shi ri sha zhes bya ba spom la ring ba zhig mthong nas /	
de nas tshong pa mkhas pa'i rang bzhin can des /	
shing shi ri sha de la pags kyis de dal	
bu dal bus 'dzegs nas skye bo'i tshogs chen la	
'di skad ces smras so //	
shes ldan dag /	
ci'i phyir kyi hud ma /	
kyi hud pha /	
kyi hud sring mo /	
kyi hud spun /	
kyi hud 'dzam bu'i gling bkra bas spangs sam /	
'di ltar 'dzam bu'i gling na re skyid ces shin tu smre sngags 'don /	
de rnams kyis smras pa /	
kye nang rje /	
bdag cag 'dzam bu'i gling gi don 'thun nor tshol	
ba rab tu mang po dag cig rgya mtsho'i gru	
bo che bsgrubs te rgya mtsho chen por 'jug par	
'dod pa las / bdag cag 'di snyam du sems te /	
shes ldan dag /	
bdag cag rgya mtsho chen por zhugs pa rnams 'di lta ste /	
gcig la gcig phan 'dogs par mngon pa med kyi /	
ma la bdag cag nor tshol ba rnams so so nas phongs pa na dgos pa /	
rkyal gyi cha byad dag khyer te rgya mtsho chen por 'jug par bya'o //	
zhes de ltar chad bcad nas nor tshol ba rnams	
so so nas phongs pa na dgos pa rkyal gyi	
cha byad / kha cig gis ni /	
shing shal ma la'i spang leb /	
kha cig gis @391a *//	
ni; ras sgye nang tshangs can /	
kha cig gis ni /	
ku ba brgyus pa /	
kha cig gis ni /	
ra rkyal khyer te rgya mtsho chen por zhugs so //	
bdag cag rgya mtsho chen po'i dbus su phyin pa	
dang chu srin nya'i rigs kyis gru po che bshig	
go / gru bo che bshig nas bdag cag rkyal	
pa re re la zhon te chu ji lta ba	
bzhin khyer te dong ba las /	
bdag cag gi las kyi rnam par smin pa las byung ba'i rlung byang phyogs nas langs te /	
des bdag cag lho phyogs kyi 'gram du khyer ba dang /	
de na bud med gzugs bzang mo /	
mdzes ma /	
blta na sdug pa dag yod de /	
de dag gis 'di skad ces smras so; ;jo bo dag tshur spyon /	
bzhin bzang dag tshur spyon /	
bdag cag jo bo ma mchis pa rnams kyi jo bo dang /	
khyim thab ma mchis pa rnams kyi khyim thab dang /	
gnas ma mchis pa rnams kyi gnas dang /	
gling ma mchis pa rnams kyi gling dang /	
mgon ma mchis pa rnams kyi mgon dang /	
skyabs ma mchis pa rnams kyi skyabs dang /	
rten ma mchis pa rnams kyi rten mdzod cig /	
'di dag ni khyed kyi zas kyi khang pa dang /	
skom gyi khang pa dang /	
gos kyi khang pa dang /	
gnas mal gyi khang pa dang /	
dga' bar 'gyur ba'i kun dga' ra ba dang /	
dga' bar 'gyur ba'i tshal dang /	
dga' bar 'gyur ba'i rdzing dang /	
'dzam bu'i gling gi rin po che rab tu mang po 'di lta ste /	
nor bu dang /	
mu tig dang /	
bee d'urya dang /	
dung dang /	
man shel dang /	
byi ru dang /	
dngul dang /	
gser dang /	
rdo'i snying po @391b dang /	
sbug dang /	
padma r'a ga dang /	
dung g-yas su 'khyil ba dag lags kyi /	
khyed tshur spyon /	
bdag cag dang lhan cig rtsed mo bgyi /	
dga' bar bgyi /	
dga' mgur spyad par bgyi'o //	
khyed cag las su yang smyos kyang lho phyogs kyi lam du ma bzhud cig /	
bdag cag bud med de dag dang lhan cig rtse bar byed /	
dga' bar byed /	
dga' mgur spyod par byed de /	
bdag cag de dag dang lhan cig rtse bar byed /	
dga' bar byed /	
dga' mgur spyod par byed pa las /	
khye'u dang bu mo dag btsas te /	
ji srid 'dzam bu'i gling gi don mthun gzhan rnams kyi rgya mtsho'i gru bo che zhig go /	
zhes ma thos pa de srid du bud med de dag dang bdag cag lhan cig rtse bar byed /	
dga' bar byed /	
dga' mgur spyod par byed pa las /	
gang gi tshe bud med rnams kyis 'dzam bu'i gling	
gi don mthun rab tu mang po gzhan dag kyang	
rgya mtsho chen po'i dbus su phyin pa dang /	
chu srin nya'i rigs kyis rgya mtsho'i gru bo che bshig go /	
zhes thos nas /	
de nas bdag cag gi drung du 'ongs te kha cig ni /	
zos so //	
skyes pa za bar byed pa na lhag rol skra'am /	
spu'am /	
sen mo'am /	
so lus pa gang dag yin pa de dag kyang ma lus par za bar byed do //	
de rnams za bar byed pa na khrag dron po'i	
thigs pa sa la lhung ba gang dag yod na	
yang de dag kyang sor mo'i rtse mo rnams kyis	
brud de sa dang bcas par khar 'jug par byed	
do // bdag cag kha cig ni /	
lcags kyi mkhar 'dir bcug go //	
kye nang rje /	
'di dag ni /	
mi'i @392a *//	
bud med ma yin te /	
srin mo yin gyi 'di dag las bdag nyid srung shig /	
de skad ces smras pa dang /	
tshong pa mkhas pa'i rang bzhin can gyis /	
skye bo'i tshogs chen po de dag la 'di skad ces smras so //	
gang gis na /	
khyed cag dang /	
bdag cag legs pa dang /	
bde bar 'dzam bu'i gling du phyin par 'gyur ba'i thabs 'ga' ci yod /	
de rnams kyis 'di skad ces smras so //	
kye nang rje /	
re zhig bdag cag gang gis na /	
legs pa dang /	
bde bar 'dzam bu'i gling du phyin par 'gyur ba'i thabs ni /	
cung zad kyang kho bo cag la med de /	
de ci'i phyir zhe na /	
gal te bdag cag gis 'di snyam du /	
kye ma bdag cag gis lcags kyi mkhar 'di las brgal te 'bros so //	
snyam du bsam na /	
de'i nyis 'gyur ram /	
de'i sum 'gyur gyis mthon por 'gyur ro //	
gal te bdag cag gis 'di snyam du /	
kye ma bdag cag gis lcags kyi mkhar 'di las brgal te 'bros so //	
snyam du bsam na /	
de'i nyis 'gyur ram /	
de'i sum 'gyur gyis zheng du skye bar 'gyur te /	
de ltar re zhig bdag cag legs pa dang bde	
bar 'dzam bu'i gling du phyin par 'gyur ba'i thabs	
bdag cag la med do //	
'on kyang gang gis na /	
khyed cag ni /	
slar legs pa dang bde bar 'dzam bu'i gling du phyin par 'gyur ba'i thabs yod de /	
'di na bdag cag gi bar snang la rgyu ba'i lha rnams /	
kye ma 'dzam bu'i gling gi don mthun rnams gso sbyong bco lnga pa de nyid la /	
byang phyogs kyi gseb lam @392b gang na rta'i rgyal po sprin gyi shugs can /	
ma rmos ma btab pa'i 'bras s'a lu za ba /	
bde ba dang /	
nad med pa dang /	
stobs dang ldan pas dbang po rnams tshim pa /	
mgo 'phang bstod de pha rol tu 'gro ba ni /	
su yod /	
su ni /	
pha rol du bkri /	
su ni /	
'dzam bu'i gling du legs pa dang bde bar phyin	
par bya zhes ched du brjod pa ched du brjod	
pa yod par mi 'gro ba ni /	
byis pa'o //	
zhes sgra 'byin pa thos kyi /	
khyed de'i drung du dengs la 'di skad ces /	
bdag cag pha rol tu mchi'o //	
bdag cag pha rol du mchi ste /	
bdag cag pha rol du bkri zhing legs pa dang	
bde bar 'dzam bu'i gling du phyin par mdzad du	
gsol zhes smros shig /	
de nas tshong pa mkhas pa'i rang bzhin can gyis /	
skye bo'i tshogs chen po des smras pa shin tu legs par bzung ste chub par byas nas /	
bags kyis dal bu dal bus shing shi ri sha	
las babs nas g-yas phyogs kyi lam de nyid du	
song ste bud med gang dang lhan cig nyal ba	
de / mal na gnyid kyis log par rig nas /	
bags kyis dal bu dal bus nyal lo //	
de nas tshong pa mkhas pa'i rang bzhin can gyis /	
de nyid kyi mtshan mo 'das pa dang /	
nang par sngar langs nas 'dzam bu gling gi don	
mthun rab tu mang po gang na ba der song	
ste phyin pa dang /	
'dzam bu'i gling gi don mthun rab tu mang po rnams la 'di skad ces smras so //	
shes ldan dang /	
re zhig gang na skyed mos tshal dben pa yod pa zhig tu shog cig dang /	
kho bos khyed cag dang lhan cig gsang ste gleng dgos @393a *//	
pa cung zhig yod kyi /	
khyed su yang smyos kyang khye'u'am bu mo ni /	
khrid de ma 'ongs shig /	
shes ldan dag /	
de bzhin du bgyi'o //	
zhes 'dzam bu'i gling gi don mthun rab tu mang po rnams kyis mnyan to //	
de nas 'dzam bu'i gling gi don mthun rab tu	
mang po rnams skyed mos tshal rab tu dben pa	
gang na ba der dong pa dang /	
de nas tshong pa mkhas pa'i rang bzhin can gyis	
skye bo'i tshogs chen po de dang lhan cig skabs	
kyi gtam ji snyed gleng pa de dag /	
'dzam bu'i gling gi don 'thun rab tu mang po	
rnams la rgyas par smras nas 'di skad ces kyang	
smras te / 'di dag ni /	
bud med ma yin te /	
'di dag srin mo yin gyi /	
shes ldan dag /	
'di las bdag nyid srung bar gyis shig /	
de nas 'dzam bu'i gling gi don 'thun rab tu	
mang po rnams de bzhin du gso sbyong bco lnga	
pa nyid la byang phyogs gseb lam gang na rta'i	
rgyal po sprin gyi shugs can /	
ma rmos ma btab pa'i 'bras s'a lu za ba /	
bde ba dang /	
nad med pa dang /	
stobs dang ldan pas dbang po rnams tshim pa /	
mgo 'phang bstod de pha rol tu 'gro ba ni /	
su zhig yod /	
su ni /	
pha rol tu bkri /	
su ni /	
legs pa dang bde bar 'dzam bu'i gling du phyin	
par bya zhes ched du brjod pa ched du brjod	
pa yod par song ba dang /	
tshong pa rta rdzi'i rigs shig gis rta'i rgyal po'i	
sprin gyi shugs can rgyang ring po kho na nas	
mthong ngo // mthong nas kyang 'dzam bu'i gling gi	
don 'thun rab tu mang po la 'di skad ces	
mthong ngo // smras so // @393b shes ldan dag /	
rta'i rgyal po sprin gyi shugs can ni /	
pha bi yin te /	
pha bi'i drung du dong la 'di skad ces /	
bdag cag pha rol tu mchi'o //	
bdag cag pha rol tu mchi ste /	
bdag cag pha rol tu bkri zhing /	
bdag cag legs pa dang bde bar 'dzam bu'i gling du phyin par mdzad du gsol zhes smra'o //	
de nas tshong pa mkhas pa'i rang bzhin can gyis	
don 'thun rab tu mang po la 'di skad ces	
smras so; ;shes ldan dag /	
bdag gis ji ltar skye bo'i tshogs chen po des smras pa'i don go ba ltar na /	
'di ni /	
bdag cag gis rta'i rgyal po sprin gyi shugs can de'i drung du dong nas 'di skad ces /	
bdag cag pha rol du mchi'o //	
bdag cag pha rol tu mchi ste /	
bdag cag pha rol tu bkri zhing /	
bdag cag legs pa dang bde bar 'dzam bu'i gling	
du phyin par mdzad du gsol zhes smra ba'i dus	
la bab pa ma yin no //	
'on kyang gang gi tshe rta'i rgyal po sprin gyi	
shugs can gyis ma rmos ma btab pa'i 'bras s'a	
lu zos nas zhes bya ba nas 'dzam bu'i gling	
du phyin par bya zhes bya ba'i bar gong ma	
bzhin du ste / de ni /	
bdag cag rta'i rgyal po sprin gyi shugs can gyi drung du dong la 'di skad ces /	
bdag cag pha rol tu mchi'o //	
bdag cag pha rol tu mchi ste /	
bdag cag pha rol tu bkri zhing /	
bdag cag legs pa dang bde bar 'dzam bu'i gling	
du phyin par mdzad du gsol zhes de skad du	
smra ba'i dus la bab pa yin no //	
de nas rta'i rgyal po sprin gyi shugs can gyis	
ma rmos ma btab pa'i 'bras s'a lu zos nas	
zhes bya ba nas su ni /	
@394a *// legs pa dang bde bar 'dzam bu'i gling du phyin	
par bya zhes bya ba'i bar gong ma bzhin du'o	
// de nas 'dzam bu'i gling gi don 'thun rab	
tu mang po bla gos phrag pa gcig tu gzar	
nas pus mo g-yas pa'i lha nga sa la btsugs	
te rta'i rgyal po'i sprin gyi shugs can gang na	
ba de logs su thal mo sbyar ba btud nas	
// / rta'i rgyal po sprin gyi shugs can la 'di skad ces smras so //	
bdag cag pha rol tu mchi'o //	
bdag cag pha rol tu mchi ste /	
bdag cag pha rol tu bkri zhing /	
bdag cag legs pa dang bde bar 'dzam bu'i gling du phyin par mdzad du gsol //	
de nas rta'i rgyal po sprin gyi shugs can gyis /	
'dzam bu'i gling gi don 'thun rab tu mang po	
la legs par rab tu gtams shing rjes su bstan	
pa / shes ldan dag /	
bud med de dag lhag par gzugs bzang ba /	
lhag par mdzes pa /	
lhag par blta na sdug par byas na khye'u dang /	
bu mo rnams khrid de 'ongs shing /	
de rnams 'di skad ces /	
jo bo dag tshur spyon /	
bzhin bzang dag tshur spyon zhes bya ba nas bdag cag dang lhan cig rtse bar bgyi /	
dga' bar bgyi /	
dga' mgur spyod bar bgyi'o //	
zhes bya ba'i bar gong ma bzhin no //	
'on te khyed cag la 'ga' zhig gis cung zad smras te bdag cag mi dgos na /	
rang rang gi bu dag khrid de dengs shig ces zer ba de la /	
khyed cag las gang dag 'di snyam du /	
bdag cag gi chung ma'am /	
bu pho'am /	
bo mo'am /	
bdag gi zas kyi khang pa'am /	
skom gyi khang pa'am /	
gos kyi khang @394b pa'am /	
gnas mal gyi khang pa'am /	
dga' bar 'gyur ba'i kun dga' ra ba'am /	
dga' bar 'gyur ba'i rdzing ngam /	
'dzam bu'i gling gi rin po che rab tu mang po 'di lta ste /	
nor bu dang /	
mu tig dang /	
bee d'urya dang zhes bya ba nas dung g-yas su	
'khyil ba zhes bya ba'i bar gong ma bzhin du	
sems phan chad / de dag kho bo'i rgyab bam /	
ro stod la zhon yang shing tog gi 'bras bu	
smin pa rtsa ba chad pa bzhin du ltung bar	
'gyur zhing / bud med de rnams 'ongs nas za bar 'gyur te /	
de dag skyes pa za bar byed pa na /	
khrag dron po'i thigs pa sa la ltung ba gang	
dag yin pa de dag kyang sor mo'i rtse mos	
sa dang bcas te brud nas khar 'jug go /	
khyed cag las gang dag 'di snyam du /	
bdag gi chung ma'am /	
bu'am /	
bu mo'am zhes bya ba nas dung g-yas su 'khyil	
ba zhes bya ba'i bar gong ma bzhin du mi	
sems na / de rnams kho bo'i spu'i rtse mo	
bye ba'i cha la brten kyang lhung bar mi 'gyur	
sems na / te / de dag legs pa dang	
bde bar 'dzam bu'i gling du phyin par 'gyur ro	
sems na / te / // de nas rta'i rgyal po sprin gyi shugs can gyis /	
'dzam bu'i gling gi tshong pa rab tu mang po	
la legs par rab tu gtams shing rjes su bstan	
nas rgyab smad do //	
de nas 'dzam bu'i gling gi tshong pa rab tu	
mang pos rta'i rgyal po sprin gyi shugs can la	
/ kha cig ni /	
ro stod du /	
kha cig ni /	
rgyab tu /	
kha cig ni /	
gnya' bar ro //	
kha cig ni /	
mjug ma la 'jus so //	
de nas rta'i rgyal po sprin gyi shugs can gyis rim gyis lus kyi mthu dang /	
stobs dang /	
brtson 'grus yang dag par bskyed nas @395a *//	
de nyid nas steng gi nam mkha' la song ba dang /	
de nas bud med lhag par gzugs bzang ba /	
lhag par mdzes pa /	
lhag par blta na sdug pa rnams kyis khye'u dang	
bu mo rnams khrid de lhags nas 'di skad ces	
/ jo bo dag tshur spyon /	
bzhin bzang dag tshur spyon zhes bya ba nas bdag cag dang lhan cig rtsed mo bgyi /	
dga' bar bgyi /	
dga' mgur spyad par bgyi'o //	
zhes bya ba'i bar gong ma bzhin du'o //	
'on te khyed cag la 'ga' zhig cung zad smras te kho mo cag mi dgos na /	
rang rang gi khye'u dang bu mo rnams khrid de	
dengs shig ces smra ba de la gang dag 'di	
snyam du / bdag gi chung ma'am /	
bu pho'am /	
bu mo'am /	
bdag gi zas kyi khang pa'am zhes bya ba nas	
dung g-yas su 'khyil ba zhes bya ba'i bar gong	
ma bzhin du sems bskyed pa de dag ni /	
rta'i rgyal po sprin gyi shugs can gyi ro stod dang rgyab tu zhon yang /	
shing tog gi 'bras bu smin pa rtsa ba chad	
pa bzhin du de nas slar lhung bar gyur ba	
dang / bud med de rnams de dag gi drung du dong ste phyin nas za bar byed de /	
skyes pa rnams za bar byed pa na /	
lhag ma lus pa gang yin pa 'di lta ste /	
skra'am zhes bya ba nas sa dang 'dren mar brud de khar 'jug par byed do //	
zhes bya ba'i bar gong ma bzhin du'o //	
gang dag 'di snyam du /	
bdag gi chung ma'am /	
bdag gi bu pho'am bdag gi bu mo'am /	
zhes bya ba nas dung g-yas su 'khyil pa zhes bya ba'i bar du ste /	
de ltar mi sems pa rnams ni /	
'di ltar /	
rta'i rgyal po sprin gyi shugs can gyi spu'i rtse mo'i cha shas la 'jus pa @395b yang /	
legs pa dang bde bar 'dzam bu'i gling du phyin par gyur to //	
rgyal po chen po /	
de bzhin du gang dag 'di snyam du /	
bdag ni /	
mig yin no //	
mig ni /	
bdag gi yin no //	
bdag ni /	
rna ba dang /	
sna dang /	
lce dang /	
lus dang /	
yid yin no //	
yid ni /	
bdag gi yin no //	
bdag ni /	
gzugs yin no //	
gzugs ni /	
bdag gi yin no //	
bdag ni /	
sgra dang /	
dri dang /	
ro dang /	
reg dang /	
bdag ni /	
chos yin no //	
chos ni /	
bdag gi yin no //	
bdag ni /	
sa'i khams yin no //	
sa'i khams ni /	
bdag gi yin no //	
bdag ni /	
chu'i khams dang /	
me'i khams dang /	
rlung gi khams dang /	
nam mkha'i khams dang /	
bdag ni /	
rnam par shes pa'i khams yin no //	
rnam par shes pa'i khams ni /	
bdag gi yin no //	
bdag ni /	
gzugs kyi phung po yin no //	
gzugs kyi phung po ni /	
bdag gi yin no //	
bdag ni /	
tshor ba dang /	
'du shes dang /	
'du byed dang /	
bdag ni /	
rnam par shes pa'i phung po yin no //	
rnam par shes pa ni /	
bdag gi yin no //	
snyam du sems na /	
de rnams sdug bsngal 'thob par 'gyur te /	
srin mo'i nang du tshong pa bzhin /	
rgyal po chen po /	
gang dag 'di snyam du /	
bdag ni /	
mig yin no //	
mig gi ni /	
bdag gi yin no //	
zhes bya ba nas rnam par shes pa'i phung po ni bdag gi yin no //	
zhes bya ba'i bar gong ma bzhin du ste /	
de ltar mi sems na /	
de rnams bde ba 'thob par 'gyur te /	
sprin gyi shugs kyis tshong pa bzhin //	
sangs rgyas bstan la blun po'i mi //	
gang dag dad par mi byed pa //	
de rnams sdug bsngal 'thob @396a *//	
'gyur te //	
srin po'i nang du tshong pa bzhin //	
shes rab can gyi mi gang dag /	
sangs rgyas bstan la dad byed pa //	
bde bar pha rol 'gro 'gyur te //	
sprin gyi shugs kyis tshong pa bzhin //	
rgyal po chen po ji snyam du sems /	
de'i tshe de'i dus na rta'i rgyal po sprin gyi shugs can du gyur pa de /	
gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na /	
rta'i rgyal po sprin gyi shugs can zhes bya bar gyur to //	
rgyal po chen po /	
de'i tshe ngas sems can rnams la phan pa byas pa des /	
bla na med pa yang dag par rdzogs pa'i byang chub thob bo snyam na /	
khyod kyis de ltar mi blta ste /	
'on kyang sems can rnams la phan pa byas pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sems can rjes	
su bzung bar byas pa gang yin pa de nyon	
cig / rgyal po chen po /	
sngon byung ba //	
yul w'a ra n'a si dang ha cang yang mi ring ba zhig na /	
drang srong byams pa'i bdag nyid snying rje can /	
sems can la byams pa zhig gnas so //	
de'i bsti gnas dang ha cang yang mi ring ba zhig na /	
khyim bdag zhing pa gnyis shig zhing rmed pa las /	
de gnyis phan tshun rtsod pa byung bar gyur te /	
de na gcig khros pa dang gcig shos kyang slar khros so //	
gcig gis brgyab pa @396b dang gcig shos kyis kyang slar brgyab bo //	
de gnyis ka yang drang srong gi drung du dong nas /	
drang srong de la gcig gis dbang btsugs pa dang /	
gcig shos kyis kyang btsugs so //	
de gnyis rgyal po'i drung du song ba dang /	
rgyal pos de gnyis la smras pa /	
khyed gnyis la dpang su yod /	
gcig gis smras pa /	
lha /	
bdag gi dpang drang srong lags so //	
gcig shos kyis smras pa /	
bdag gi dpang yang de kho na lags so //	
de nas rgyal pos drang srong bos te dris pa /	
drang srong chen po /	
'di gnyis sngar gang gis nyes /	
drang srong gis smras pa /	
lha /	
gal te 'khor los bsgyur ba'i bka' khrims kyis zhal che bcad na /	
de lta na bdag gis dbang bgyi'o //	
gzhan du ni ma lags so //	
rgyal pos smras pa /	
de bzhin du bya'o //	
de nas drang srong gis smras pa /	
lha /	
gcig khros pa dang gcig bshos kyang slar khros so //	
gcig gis brgyab pa dang gcig shos kyis kyang slar brgyab bo //	
rgyal pos smras pa /	
'o na gnyis ka chad pas gcad do //	
drang srong gis smras pa /	
lha /	
khyod la bdag gis sngar lha gal te 'khor los bsgyur ba'i bka' khrims kyis zhal che bcad na /	
de lta na bdag gis dbang bgyi'o //	
gzhan du ni ma lags so //	
zhes ma gsol tam /	
rgyal pos smras pa /	
drang srong chen po /	
'khor los bsgyur ba'i zhal che ji ltar gcod /	
drang srong gis smras pa /	
lha /	
'khor los bsgyur ba'i rgyal po ni /	
gnod pa las zlog cing /	
phan pa la sbyor bar bgyid do //	
de nas rgyal pos smras pa /	
gnyis ka dengs la da @397a *//	
phyin chad de ltar ma byed cig /	
rgyal po chen po /	
de'i tshe de'i dus na /	
drang srong du gyur pa gang gis chos bzhin gyis dbang byas pa de gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na zhes	
bya ba nas nga nyid kyis chos bzhin gyis dbang	
de byas so // zhes bya ba'i bar gong ma bzhin du'o //	
rgyal po chen po /	
ngas chos bzhin gyis dbang byas ba des /	
bla na med pa yang dag par rdzogs pa'i byang chub rtogs so //	
snyam na /	
khyod kyis de ltar mi blta ste /	
'on kyang ngas chos bzhin gyis dpang byas pa de ni /	
bla na med pa yang dag par rdzogs pa'i byang	
chub kyi zhes bya ba nas tshogs tsam yin no	
// zhes bya ba'i bar gong ma bzhin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir ma nges pa'i	
phung po la gnas pa na rang gi srog yongs	
su btang nas sems can mang po rjes su bzung	
ba byas pa gang yin pa de nyon cig /	
rgyal po chen po /	
sngon byung ba /	
nags tshang tshing zhig na seng ge ral pa can zhig gnas so //	
lam de nas don 'thun lnga brgya tsam dong nas de dag gi ca co'i sgras dus bskul bas /	
sbrul chen po zhags pa lta bu zhes bya ba zhig glo bur du langs nas /	
des don 'thun tshong dpon dang bcas pa bskor ba dang /	
de rnams skrag nas sgra 'byin cing /	
zhi ba dang /	
chu lha dang /	
lus ngan dang /	
dbang phyug la sogs pa lha rnams la gsol ba btab pa dang /	
de nas seng ges @397b sgra de thos so //	
thos nas kyang phyogs der 'ongs pa dang /	
ji tsam na sbrul chen po zhags pa lta bu zhas bya bas /	
don 'thun lnga brgya tsam bskor ba mthong ngo //	
de dang ha yang mi ring ba zhig na /	
glang po'i phru gu zhig kyang rgyu zhing 'dug pa dang /	
de de'i drung du song ste smras pa /	
grogs po /	
sbrul chen po zhags pa lta bu zhes bya bas don mthun lnga brgya bskor na /	
de rnams kyi don gyi phyir rang gi srog yongs su gtang bar khyod spro'am /	
ji lta bu zhig bya /	
bdag gi rkang pa khyod kyi klad par bzhag la thal mo sbrul chen po la bsnun pa dang /	
bdag gi rkang pa brtan pa'i shugs kyis ni /	
khyod 'chi bar 'gyur ro //	
thal lcag gis ni /	
sbrul lo //	
sbrul chen po'i kha chus reg pas ni /	
bdag kyang 'chi bar 'gyur ro //	
glang po che'i phru gus /	
de bzhin du bya'o //	
zhes khas blangs nas /	
seng ges glang po che'i phru gu'i steng du rkang	
pa bzhag nas thal mos sbrul chen po la bsnun	
pa dang / seng ges rkang pa brtan pa'i shugs kyis ni glang po che'i phru gu shi /	
thal mos kyang sbrul chen po shi /	
sbrul chen po'i kha chus kyang ri dvags kyi rgyal po seng ge shi ste /	
'gro ba gsum char yang ngo //	
don 'thun gyi tshogs chas pa dang lha zhig gis smras pa /	
bskal pa bzang po'i byang chub sems dpas khyed kyi	
phyir rang gi srog yongs su btang nas skyabs byas	
kyi / re zhig de'i lus la mchod pa byos la phyir dengs shig /	
de nas de rnams kyis de'i rus pa bsregs te rus pa la mchod pa byas so //	
rgyal po chen po /	
de'i tshe de'i dus na /	
ri dvags kyi @398a *//	
rgyal po seng ge zhes bya ba nas ngas don	
'thun lnga brgya po de dag sbrul chen po las	
rang gi srog btang nas thar par byas so //	
zhes bya ba'i bar snga ma bzhin no //	
rgyal po chen po /	
ngas sems can rnams rjes su bzung ba des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
zhes bya ba nas ngas sems can rnams rjes su bzung ba ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
zhes bya ba'i bar gong ma bzhin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir gsod pa la	
yang byams pa bsgrubs pa gang yin pa de nyon	
cig / rgyal po chen po /	
sngon byung ba /	
nags khrod cig na byang chub sems dpa' ma nges pa'i phung po la gnas pa /	
bya mgo gnyis la sems tha dad pa zhig tu gyur to //	
de la /	
gcig ni /	
chos can zhes bya'o //	
gcig shos ni /	
chos min zhes bya'o //	
ji tsam dus gzhan zhig na /	
chos can gyis bdud rtsi'i 'bras bu zhig zos so //	
chos min gyis ni /	
dug gi 'bras bu zhig zos pa las /	
gnyis ka yang dug gi mthus kun tu myos par gyur nas phan tshun rtsod par brtsams pa dang /	
gcig gis log par smon lam btab pa /	
khyod kyi skye ba gang dang gang du skyes pa'i skye ba de dang der gsod pa dang /	
phyir rgol ba dang /	
dgra bor gyur cig ces @398b byas so //	
gcig shos kyis kyang smras pa /	
bdag ni /	
khyod la thams cad du byams pa'i sems dang /	
phan pa'i sems dang /	
snying brtse ba'i sems su gyur cig ces byas so //	
rgyal po chen po /	
de ji snyam du sems /	
de'i tshe de'i dus kyi chos can gang yin pa de ni /	
nga nyid yin no //	
chos min gang yin pa de ni /	
lhas sbyin yin no //	
rgyal po chen po /	
nga'i byams pa'i sems des bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i byams pa'i sems de /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no ////	
'dul ba gzhi /	
bam po zhe brgyad pa /	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sems can gyi	
skyabs byas pa gang yin pa de nyon cig /	
rgyal po chen po /	
sngon byung ba /	
chu gling zhig gi 'gram na byang chub sems dpa' ma nges pa'i phung po la gnas pa na /	
chu sreg rnams kyi nang du skyes nas chu sreg lnga brgya'i dpon du gyur to //	
ji tsam na chu sreg rgan po zhig /	
chu sreg de rnams kyi sgo nga dang /	
phru gu rnams thabs kyis sngar zos nas /	
dal bu dal bus 'chag cing /	
res 'ga' bya ba med pa na rkang pa gcig bskums nas 'dug go /	
de nas chu sreg de rnams bu dang bral ba	
las byung ba'i sdug bsngal gyis gdungs nas dpon po'i	
drung du song ste /	
ris mthun pa'i skad gnyug mas ngu bar brtsams pa dang /	
@399a *// de nas dpon pos rang gi khyu rnams de ltar	
sdug bsngal bar mthong nas chu gling kun nas byul	
bar brtsams pa dang /	
chos nyid kyis byang chub sems dpa' rnams ni /	
lus kyis rnam par ltung bar 'gyur gyi /	
sems kyis ni /	
ma yin pas /	
des chu sreg rgan pa de dal bu dal bus 'chag cing /	
phyogs gcig tu song nas rkang pa gcig btsugs te gnas pa mthong nas /	
byang chub sems dpas 'phrigs pa /	
'di ni /	
rang gi rigs kyi phyir rgol ba /	
rang bzhin ngan pa yin no //	
snyam du rig nas tshigs su bcad de smras pa /	
bdag gi sgo nga phru gu dang //	
rus chags rnams kyang zos nas ni //	
rkang pa gcig btsugs 'dug pa de //	
kye ma khyod kyi brtul zhugs yin //	
kha cig smra ba yang bden te //	
gom pa dal bus 'dor byed cing //	
dal bu dal bus smra ba dang //	
gnya' ba gyur gyur byed pa ni //	
de ni ngan g-yo'i mtshan nyid yin //	
des bsam pa /	
dpon po 'dis ni /	
bdag gi rgyus shes so //	
snyam du rig nas de nyid la skyabs su song ngo //	
de nas dpon pos smras pa /	
khu gu /	
nam chu sreg gi tshogs rnams 'khrugs par ma gyur	
pa de'i bar du khyod kyi sems bde bar gyis	
shig / de nas chu sreg rgan po de bros nas chu sreg de rnams bde bar gyur to //	
rgyal po chen po /	
de'i tshe de'i dus na chu sreg gi dpon por gyur pa de /	
gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na chu sreg gi dpon po der gyur to //	
rgyal po chen po /	
ngas sems @399b can rjes su bzung ba des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang ngas sems can rjes su bzung ba ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sems can rjes	
su bzung bar byas pa gang yin pa de nyon	
cig / rgyal po chen po /	
sngon byung ba /	
nags tshang tshing zhig na byang chub sems dpa' ma nges pa'i phung po la gnas pa na /	
ne tso mi skad smra ba zhig tu gyur to //	
de'i tshe w'a ra n'a sir rgyal po tshangs sbyin zhes bya bar gyur pa de /	
chos ma yin pas rgyal srid byed du 'jug go /	
de nas ne tso nyin re zhing rgyal po de'i khang pa'i pu shu'i steng na yib cing /	
rgyal po chen po /	
chos ma yin pas rgyal srid ma mdzad cig ces smra'o //	
rgyal po de de dang lhan cig gcugs par gyur pa dang /	
de nas des rgyal po de dka' thub kyi gnas	
lnga la rab tu bzhag nas chos bzhin gyis rgyal	
srid byed pa la zhugs nas /	
de ri dvags dang /	
bya thams cad la mi 'jigs pa byin no //	
rgyal po chen po /	
de'i tshe de'i dus na ne tsor gyur pa de /	
gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na /	
ne tso mi skad smra ba de yin par gyur to //	
rgyal po chen po /	
ngas sems can la phan pa byas pa des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta @400a *//	
ste; 'on kyang ngas sems can la phan pa byas pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med par yang dag par rdzogs pa'i	
byang chub don du gnyer ba'i phyir gsod pa la	
byams pa'i sems bskyed pa gang yin pa de nyon	
cig / rgyal po chen po /	
sngon byung ba /	
yul ka shi zhes bya ba na rgyal po tshangs sbyin zhes bya ba zhig rgyal srid byed de /	
de rtag tu lus 'phags kyi yul 'dod pa kho	
na'i phyir lus 'phags kyi rgyal po dang mi mthun	
par gyur to // lus 'phags kyi rgyal po de ni /	
de bas khyad zhugs pa'i mthu dang ldan yang yul de mi 'dod pas /	
rtag tu de la byams pa'i sems dang /	
phan pa'i sems dang /	
snying brtse bas gnas so //	
'on kyang de sred pas 'khol bas yul de kho	
na 'dod pa'i phyir de dpung gi tshogs yan lag	
bzhi pa go bskon nas lus 'phags kyi rgyal po	
dang g-yul sprad pa'i phyir chas so //	
de nas lus 'phags kyi rgyal pos thos nas /	
dpag tshad phyed dang gsum gyi lam bstar du bcug ste /	
grong khyer de thams cad rdo ba dang /	
gseg ma dang /	
gyo mo bsal nas rgyal mtshan dang ba dan ni /	
bsgrengs /	
dar gyi chun 'phyang mang pos ni /	
dpyangs /	
dri zhim po'i pog phor ni /	
bshams /	
tsandan gyi chu'i chag chag gis btab cing /	
me tog sil ma sna tshogs kyis dga' dga' ltar	
byas nas gtsang zhing bsod pa'i bza' @400b ba rab	
tu mang po dag sta gon byas te /	
grong mi dang /	
blon po rnams bsur bkye nas mgu bar 'gyur ba brgya phrag dag spring ba thos pa dang /	
rgyal po tshangs sbyin kun nas dkris pa dang bral te /	
de nas bsam pa /	
lus 'phags kyi rgyal po la so sor yang dag	
par dga' bar 'gyur ba zhig byas te slar ldog	
go / snyam du bsam nas lus 'phags kyi rgyal po'i drung du song ba dang /	
lus 'phags kyi rgyal pos bkur sti chen pos bsus nas nang du khrid de /	
kha zas bsod pa rnams kyis tshim par byas nas tshigs su bcad de smras pa /	
rgyal dbang bdag la bzod par mdzod //	
khyed la bdag ni rtag tu 'dud //	
bdag ni grogs por gyur lags na //	
khyed kyis bdag ni brtse bar mdzod //	
des kyang tshigs su bcad de smras pa /	
bzod pa yi ni gzhu brdungs nas //	
khro dang nga rgyal 'joms pa yi //	
yon tan ldan pa'i mda' gcig gis //	
khyod kyis bdag cag ril bcom mo //	
de nas de gnyis phan tshun yid gcugs par gyur nas /	
rgyal po tshangs sbyin yang rang gi yul du song ngo //	
lus 'phags kyi yul mi rnams kyang 'jigs pa dang bral bar gyur to //	
rgyal po chen po /	
de'i tshe de'i dus na /	
lus 'phags kyi rgyal por gyur pa de /	
gzhan zhig yin snyam na /	
khyod kyis de ltar mi blta ste /	
nga nyid de'i tshe de'i dus na /	
lus 'phags kyi rgyal po de yin par gyur to //	
rgyal po chen po /	
ngas yid kyi dregs pa bcom pa des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i yid kyi dregs pa @401a *//	
bcom pa de ni /	
bla na med pa yang dag par rdzogs pa'i byang	
chub kyi zhes bya ba nas tshogs tsam yin no	
// zhes bya ba'i bar gong ma bzhin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sems can gyi	
don chen por byas pa gang yin pa de nyon	
cig / rgyal po chen po /	
sngon byung ba /	
byang chub sems dpa' ma nges pa'i phung po la	
gnas pa na rgya mtsho'i rus sbal gyi dpon po	
zhig tu gyur to //	
ji tsam na ded dpon 'khor lnga brgya pa nor tshol ba zhig /	
rgya mtsho'i gru bo che bsgrubs nas rgya mtsho chen por zhugs pa las /	
ji tsam na gru de chu srin nya'i rigs kyis	
bshig nas tshul ma yin pas sdug bsngal bar gyur	
to // de nas rus sbal des tshong pa lnga	
brgya rgyab tu bskyon nas rgya mtsho chen po las	
to // bsgral to // rgyal po chen po /	
de'i tshe de'i dus na /	
rgya mtsho'i rus sbal gyi dpon por gyur pa de /	
gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na /	
rgya mtsho'i rus sbal gyi dpon po der gyur to //	
rgyal po chen po /	
ngas sems can rjes su bzung ba des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang ngas sems can rjes su bzung ba ni /	
bla na med pa yang dag par rdzogs pa'i byang	
chub kyi zhes bya ba nas tshogs tsam yin no	
// zhes bya ba'i bar gong ma bzhin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
@401b byang chub don du gnyer ba'i phyir sems can	
la phan pa byas pa gang yin pa de nyon	
cig / rgyal po chen po /	
sngon byung ba /	
lus 'phags kyi rgyal po'i blon po lnga brgya byung ba las /	
de na sde can dang /	
sde bzang zhes bya ba spun gnyis shig blon po'i gtso bo byed pa las /	
sde can gyis sde bzang la rtag tu klan ka tshol zhing gnod pa bya ba la zhugs so //	
sde bzang ni /	
de la rtag tu phan par bya ba la zhugs so //	
rgyal po'i blon po dang /	
grong mi rnams kyis kyang sde bzang gi ched du	
sde can dang sdums byas kyang gnas skabs thams cad	
du gnod pa byed pa las ldog tu ma btub	
bo // de nas lus 'phags kyi rgyal pos mang po zhig spyos nas yul nas bskrad do //	
de w'a ra n'a sir song nas rgyal po tshangs sbyin gyis blon po'i gtso bor bcug go /	
de nas dus gzhan zhig na long bar gyur to /	
zhes nu bo sde bzang gis thos nas /	
rgyal po la gsol ba byas te w'a ra n'a sir song nas mig phye ba dang /	
skye bo'i tshogs chen pos /	
sde bzang 'di lta bu /	
gang gis na mthus phu bo long bar bya ba'i rigs na /	
snying rje dang ldan pa 'dis de'i mig phye'o //	
zhes sde bzang la sems dga' bar gyur to //	
rgyal po chen po /	
de'i tshe de'i dus na /	
blon po'i gtso bo sde bzang zhes bya bar gyur	
pa gzhan zhig yin snyam na zhes bya ba nas	
'on kyang ngas sems can rjes su bzung ba ni	
/ bla na med pa yang dag par rdzogs pa'i	
byang chub kyi zhes bya ba nas tshogs tsam yin	
/ no // zhes bya ba'i bar gong ma bzhin du'o //	
rgyal po chen po /	
gzhan yang /	
ngas bla na @402a *//	
med pa yang dag par rdzogs pa'i byang chub don	
du gnyer ba'i phyir sems can rjes su bzung bar	
byas pa gang yin pa de nyon cig /	
rgyal po chen po /	
sngon byung ba /	
tshong khang zhig na /	
ded dpon gnyis shig gnas pa las de gnyis shing rta lnga brgya lnga brgya dang /	
nyo tshong la dgon pa'i lam zhig tu zhugs pa dang /	
de gnyis 'di snyam du sems te /	
bdag cag dgon pa'i nang nas 'dod pa rnams 'di lta ste /	
gcig la gcig phan 'dogs par mngon pa med kyi /	
ma la bdag cag gis shing rta pa'i 'gron pa rabs gnyis su bcad la /	
dgon pa'i lam du 'jug par bya'o //	
snyam nas /	
de gnyis kyis shing rta pa'i 'gron pa rabs gnyis su bcad nas dgon pa'i lam du zhugs so //	
de la ded dpon gcig ni /	
shing rta pa lnga brgya dang dgon pa'i lam gyi mgon 'dug go /	
ded dpon gcig shos ni /	
shing rta pa lnga brgya dang dgon pa'i lam du zhugs so //	
ded dpon gyi mi tshong ba'i mdun nas 'gro bas /	
skyes bu nag po mig che la dmar ba /	
bong bu'i shing rtar zhugs pa /	
'khor lo rdzab kyis g-yogs pa /	
gos rlan pa /	
skra gsher ba /	
me tog ku mu da'i phreng bas mgo bo bcings pa /	
mgo 'dren dang /	
dkyus ma dag dbyangs su len pa mthong ngo //	
mthong nas kyang 'di skad ces smras pa /	
kye nang rje /	
ci /	
dgon pa'i lam du lhas char phab nas rtsva dang chu gsar pa mang du skyes sam /	
kye nang rje /	
bden te /	
dgon pa'i lam du lhas char phab nas rtsva dang chu gsar pa bskyed kyi /	
shes @402b ldan dag /	
rtsva dang /	
chu rnying pas khal rnams dub par ma byas par 'or cig /	
khyed cag rtsva dang /	
chu gsar pa la longs spyod dang /	
bde ba dang /	
legs par dgon pa'i lam ma rtol ba lhag ma yang rtol bar 'gyur ro //	
de nas ded dpon gyi mi 'gron pa gang na ba der song ste phyin pa dang /	
'gron pa de dag la 'di skad ces smras so //	
shes ldan dag /	
shes par gyis shig /	
kho bo tshong pa rnams kyi mdun nas 'gro ba na /	
'di na skyes bu nag po /	
mig che la dmar ba /	
bong bu'i shing rtar zhugs pa /	
'khor lo rdzab kyis g-yogs pa /	
gos rlan pa /	
skra gsher ba /	
me tog ku mu da'i phreng bas mgo bo bcings pa /	
mgo 'dren pa dang /	
dkyus ma dag dbyangs su len pa mthong ngo //	
mthong nas kyang 'di skad ces /	
kye nang rje /	
ci /	
dgon pa'i lam du lhas char phab nas rtsva dang /	
chu gsar pa mang du skyes sam zhes byas pa dang /	
des 'di skad ces /	
kye nang rje /	
bden te /	
dgon pa'i lam du lhas char phab nas rtsva dang chu gsar pa bskyed kyi /	
shes ldan dag /	
rtsva dang /	
chu rnying pas khal rnams dub par ma byas par 'or cig /	
khyed cag rtsva dang /	
chu gsar pa la longs spyod dang /	
bde ba dang /	
legs par dgon pa'i lam ma rtol ba lhag ma yang rtol bar 'gyur ro //	
zhes zer gyi /	
bdag cag gi khal rnams ma dub par rtsva dang /	
chu bor la /	
bdag cag rtsva dang /	
chu gsar pa la longs spyad nas /	
bde ba dang /	
legs par dgon pa'i lam ma rtol ba lhag ma	
yang rtol bar bya'o zhes de rnams kyis rtsa dang	
/ chu rnying pa bor te @403a *//	
dgon pa'i lam du zhugs pa las /	
de rnams dong nas zhag gcig lon yang /	
rtsva dang /	
chu gsar pa ma rnyed do //	
zhag gnyis dang gsum dang /	
bdun gyi bar du song yang rtsva dang /	
chu gsar pa ma rnyed do //	
de nas 'gron pas zhag bdun lon pa dang /	
gnod sbyin mi zan gyis tshul ma yin pas kha btag go /	
de nas ded dpon gcig shos 'di snyam du sems te /	
tshong pa dag dong nas deng du zhag bdun lon	
snyam du bsam nas dgon pa'i lam der zhugs pa	
las / ded dpon gyi mi tshong pa'i mdun nas	
'gro bas skyes bu nag po mig che la dmar	
las / ba / bong bu'i shing rtar zhugs pa /	
'khor lo rdzab kyis g-yogs pa /	
gos rlan pa /	
skra gsher ba /	
me tog ku mu da'i phreng bas mgo bo bcings pa mgo 'dren dang /	
dkyus ma dag dbyangs su len pa mthong ngo //	
mthong nas kyang 'di skad ces smras so //	
kye nang rje /	
ci /	
dgon pa'i nang du lhas char phab nas /	
rtsa dang /	
chu gsar pa dag mang du skyes sam /	
kye nang rje /	
bden te /	
dgon pa'i lam du lhas char phab nas /	
rtsva dang chu gsar pa mang du bskyed kyi /	
shes ldan dag /	
rtsva dang /	
chu rnying pas khal rnams dub par ma bya bar 'or cig /	
khyed cag rtsva dang /	
chu gsar pa la longs spyod dang /	
bde ba dang /	
legs par dgon pa'i lam ma rtol ba lhag ma yang rtol bar 'gyur ro //	
de nas ded dpon gyi mi de /	
'gron pa gang na ba der song ste phyin pa dang /	
'gron pa la 'di skad ces smras so //	
@403b shes ldan dag /	
shes par gyis shig /	
kho bo tshong pa'i mdun nas 'gro ba na /	
'dir skyes bu nag po zhes bya ba nas mgo 'dren dang /	
dkyus ma dag dbyangs su len pa mthong ngo //	
mthong nas kyang zhes bya ba'i bar gong ma bzhin du ste /	
'di skad ces /	
kye nang rje /	
ci /	
dgon pa'i lam du lhas char phab nas rtsva dang /	
chu gsar pa mang du skyes sam zhes byas pa dang /	
de 'di skad ces /	
kye nang rje /	
bden te /	
dgon pa'i lam du lhas char phab nas zhes bya ba nas rtol bar 'gyur ro //	
zhes zer zhes bya ba'i bar snga ma bzhin du'o //	
shes ldan dag /	
re shig bdag cag gis ji srid rtsva dang /	
chu gsar pa ma rnyed kyi bar du rtsva dang chu rnying pa mi 'dor ro //	
de rnams dong nas zhag gcig lon na yang rtsva dang chu gsar pa ma rnyed do //	
zhag gnyis dang /	
gsum dang /	
bdun gyi bar du song na yang rtsva dang /	
chu gsar pa ma rnyed pa las /	
ded dpon gyi mis mdun na 'gron pa gnod sbyin	
mi zan gyis tshul ma yin pas kha btag pa	
mthong ngo // mthong nas kyang 'di skad ces kye ma'o //	
ded dpon gyi mi ni /	
bus pa ste /	
des 'gron pa tshul ma yin pas kha btag gi med do //	
zhes smras so //	
de ni /	
bde ba dang legs par dgon pa'i lam rtol bar gyur to //	
de'i tshe de'i dus kyi ded dpon phyi ma shos gang yin pa de ni /	
nga nyid yin no //	
rgyal po chen po /	
ngas sems can rjes su bzung ba des bla na	
med pa yang dag par rdzogs pa'i byang chub thob	
bo // snyam na /	
khyod kyis de ltar mi blta ste /	
'on kyang ngas sems @404a *//	
can rjes su bzung ba ni /	
bla na med pa yang dag par rdzogs pa'i byang	
chub kyi zhes bya ba nas tshogs tsam yin no	
// zhes bya ba'i bar gong ma bzhin no //	
sdom la /	
mche ba drug dang ri bong dang //	
pha dang ma dang chu skyes dag /	
tshal tshig glang po klu dang ni //	
yul 'khor skyong la sogs pa'o //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sems can rnams	
la byams pa'i sems bskyed pa gang yin pa de	
/ nyon cig /	
rgyal po chen po /	
sngon byung ba /	
nags tshang tshing ri dang 'bab chu mang pos gang ba /	
rtsva sngon po dang /	
gel ba dang /	
shing s'a la dang /	
pa la shas mdzes par byas pa'i phyogs shig na /	
byang chub sems dpa' ma nges pa'i phung po la	
gnas pa na glang po che'i rgyal po mche ba	
drug pa zhig tu gyur to //	
de'i chung ma ban glang mo bzang mo zhes bya ba /	
ban glang mo thams cad kyi nang na mchog tu byung ba de dang /	
de lhan cig khyu las gar te phyogs gzhan zhig tu dga' mgur rgyu zhing gnas pa las /	
ji tsam na ban glang mo mchog /	
mchog tu yid 'phrog ma gzhan zhig yid la'ang mi bsam pa las /	
glang po che'i rgyal po mche ba drug pa'i drung du phyin to //	
de nas de yang mkhas pa'i yon tan dang ldan	
pa zhig pas glang po che de ji ltar de	
la chags pa'i sems dang 'brel bas /	
de 'gro na yang phyis bzhin 'brang /	
'dug na'ang 'dug par 'gyur ba de lta de lta bur bsnyen @404b bkur byas so //	
de nas ban glang mo bzang mo /	
phrag dog gi skyon gyis mi bzod pa skyes nas	
ban glang mo de la klan ka tshol bar gyur	
/ glang po che mche ba drug pa la yang shin tu tshig pa za'o //	
gnas skabs thams cad du nam yang glags ma rnyed pa de'i tshe /	
smon lam log par gdab par brtsams pa /	
gang du glang po che byas pa chud gson pa	
'di'i srog gcod par 'gyur ba der skye bar gyur	
cig / ces smon lam btab nas des ri kha nas bdag nyid mchongs te shi ba las /	
lus 'phags kyi rgyal po'i btsun mo dam pa'i mngal du skyes nas /	
zla ba dgu 'das nas bu mo zhig btsas te skyed bsrings nas chen mor gyur to //	
gang gi tshe bag mar gtang ran pa de'i tshe	
yul ka shi'i rgyal po tshangs sbyin la byin te	
/ des btsun mo dam par byas so //	
des tshe rabs sngon ma'i sha 'khon yod pas /	
bya ra ba rnams kyis glang po che mche ba	
drug pa bya ras sod par byed du bcug ste	
/ de nas des rgyal po tshangs sbyin la smras pa /	
lha /	
phyogs che ge mo zhig na /	
glang po che mche ba drug pa mchis zhes mchi na /	
de'i mche ba bdag la 'tshal ba zhig mchis kyi /	
lhas grong mi rnams la bka' stsal tu gsol /	
de nas rgyal pos yul thams cad na gnas pa'i rngon pa rnams bkug ste bsgo ba /	
shes ldan dag /	
dengs la /	
phyogs che ge mo zhig na /	
glang po che mche ba drug pa zhig 'dug pa de'i mche ba dgos kyi /	
myur du khyer te shog cig /	
lha /	
bka' bzhin du 'tshal zhes rngon pa de rnams kyis rgyal po tshangs sbyin las mnyan to //	
de nas @405a *//	
rngon pa de rnams kyi sde dpon gang yin pa des /	
rngon pa de rnams la smras pa /	
shes ldan dag /	
rang rang gi las la 'bad cing 'dug cig dang kho bo kho na 'gro'o //	
zhes /	
des gtor ma'i cho ga byas /	
go bgos /	
mda' dug can lag la thogs /	
gzhu brdungs te glang po che tshol zhing song ba las /	
phyogs der phyin pa dang des /	
de khyu las gar te chung ma dang lhan cig	
dga' mgur rgyu zhing bag brkyang ste 'dug pa mthong	
ngo // smras pa /	
autpal padma bdo ba'i chu ldan yul phyogs su //	
glang chen dam pa me tog kun da zla ba dang //	
ba yi 'o ma dang ni ba mo'i mdog can de //	
gangs ri brtsegs pa 'gro ba lta bur de yis mthong //	
glang chen mchog gi dbang po zla ba 'dra ba de'i //	
mche ba drug po zla ba'i 'od zer ltar spa ba //	
padma dkar po'i phung chen gyen du 'phags pa la //	
padma'i rtsa lag dri med sdug cig rten ko lta //	
de nas rngon pa des lus la gos ngur smrig bgos /	
mda' gzhu mchan du bcug nas 'khri shing tshang tshing	
gi nang nas 'jab cing gom pa brtan te dal	
bus nye bar song ba dang /	
de nas ban glang mo des rgyang ring po kho na nas mthong nas des /	
khyim thab de la smras pa /	
lha /	
tshur spyon /	
mi zhig mchi yi gzhan du bzhud do //	
des smras pa /	
mi ci 'dra ba zhig /	
des smras pa /	
gos ngur smrig can zhig go /	
byang chub sems dpas smras pa /	
gal te de lta yin te /	
ci ste de la ngur smrig yod na /	
bag ma tsha zhig /	
ngur smrig las ni /	
mi @405b dge ba mi 'byung ngo //	
de ci'i phyir zhe na /	
'di na snying rje'i bdag nyid byams pa'i yid ldan pa //	
gzhan gsod dga' ba spangs pa rnams kyi rgyal mtshan te //	
zla bas sim pa 'ba' zhig byed kyis gdung min ltar //	
'di las 'jigs pa mi 'byung 'di las zhi ba thob //	
de nas ban glang mo de dang byang chub sems	
dpa' de yang bag tsha ba med par rgyu bar	
brtsams pa las / de nas rngon pa des tshang	
tshing gi nang du zhugs nas mda' dug can gyis	
gnad du bsnun to //	
de nas ban glang mo des byang chub sems dpa' la smras pa /	
lha /	
ci /	
da chos gos can las bsnyengs pa byung ngam ma byung /	
byang chub sems dpas smras pa /	
snying gi sdug pa ma byed ma byed cig /	
nyes 'di thub pa'i na bza' 'di'i min gyi //	
nyes 'di nyon mongs dbang du song ba yi //	
sems ldan snying rje rnam par spangs pa yi //	
skye bo ma rmongs sems ldan rtog pa can //	
su yis gser gyis g-yogs pa'i lcags la ni //	
mi rnams slu bar byed ces bsam nas su //	
gser de lcags dang 'dra ba nyid du lta //	
'di yi mda' dang gzhu dang yid gdug pa //	
gang yin de ni gdug pa nyid du shes //	
ngur smrig mchog tu zhi ba 'di yang ni //	
rtag tu zhi ba nyid du blo yis rtogs //	
de nas ban glang mo de mi bzod pa skyes nas khyim thab la smras pa /	
bdag ni /	
tshig 'di dag gis bde bar bskrun pa khyod gsod pa btang snyoms su bgyid rngo mi thogs pas /	
bdag gis 'di'i yan lag dang /	
nying lag rnams sprugs g-yeng dbug gsheg gzhom par bgyi'o //	
de @406a *//	
nas byang chub sems dpas 'dzum phyung ste smras pa /	
ae ma'o /	
nyon mongs pa'i 'byung po gso ba'i byang chub sems	
dpa'i chung ma'i mngon par zhen pa rung ba ma	
yin no // ci /	
'di yang mi shes sam /	
'byung po gdon gyis thebs pa sems rmongs pa //	
nad pa des ni sman pa mi bkur te //	
de la sman pa gnod pa mi byed kyi //	
'byung po de nyid zil gyis mnan nas 'joms //	
de bzhin nyon mongs gdon gyis thebs pa yi //	
skye bo sems rmongs 'di ni sdig rab byed //	
de la bdag shes nyon mongs gnod byed kyi //	
nyon mongs pa yis pham byas rnams la min //	
lhan cig spyod ma bdag gis byang chub thob nas srid gsum 'di //	
grags pas kun bkang nyon mongs g-yo can dran 'dul brtan pa dang //	
drang po 'joms byed khyer [?] brlags bcad dang btags cing bskams pa dang //	
rab tu bskams pas ring po mi thogs shin tu tshar gcad bya //	
de nas byang chub sems dpa'i tshig rnams kyis ba	
na glang mo de snying rtse bri bar byas pas	
cang mi smra bar 'dug go /	
de nas glang po che'i tshogs de /	
byang chub sems dpa'i drung du 'ong ba dang /	
byang chub sems dpas bsam pa /	
glang po che 'di dag gis 'di nyid du rngon	
pa 'di la gnod pa bskyed na mi rung ngo	
// snyam mo //	
'di ni /	
chos nyid yin te /	
bcom ldan 'das byang chub sems dpa' rnams ni /	
lus kyis log par ltung bar 'gyur gyi /	
sems kyis ni ma yin @406b pas /	
de rngon pa de'i mdun du song nas /	
mi'i skad kyis ma 'jigs shig ces smras te /	
dbugs phyung nas brang 'og tu sbas te 'dug go /	
glang po che de rnams kyang snyad cig btags nas phyogs de nas gzhan du btang ngo //	
glang po che rnams dong ba dang /	
des rngon pa la smras pa /	
kye nang rje /	
shes par gyis shig /	
glang po che rnams dong gi /	
da ni /	
rang gi dgos pa byos shig /	
rngon pas bsam pa /	
bdag 'dra ba'i mi ni /	
tha shal yin te /	
bdag la dud 'gro'i skyes gnas su song ba 'dis	
kyang yon tan 'di lta bu dag gis dad pa	
bskyed do // snyam nas /	
de skad phyung ste ngus pa dang /	
de nas byang chub sems dpas smras pa /	
kye nang rje /	
ci'i phyir du /	
rngon pas smras pa /	
brgyab bo //	
byang chub sems dpa' mi dga' nas bsam pa /	
ma la bdag gis skyabs byas pa'i tshe gnod par gyur pa'am /	
ban glang mo 'dis bdag gsod pa la mi bzod pa skyes pas /	
'di la mi dga' ba cung zad cig byas par gyur tam snyam nas /	
rngon pa de la smras pa /	
kye nang rje /	
khyod su zhig gis brgyab /	
de nas rngon pa de mig mchi ma'i dba' rlabs kyis gang bzhin du smras pa /	
glang chen dbang po khyod kyi ni //	
lus la bdag gi mda' yis brgyab //	
khyod kyi yon tan tshogs kyi mdas //	
bdag gi sems la brgyab par gyur //	
dug can mda' yis phog pa yi //	
lus rnams skyes par 'gyur ba ste //	
yon tan gyi ni mdas phog pa'i //	
mi mkhas rnams ni skye mi 'gyur //	
gshed ma la yang snying rje ba //	
'di 'dra gang la yod @407a *//	
gyur pa //	
yon tan rgya mtsho khyod kyi ni //	
yon tan deng brjod su yis nus //	
mdor na bdag ni mi snyam pa'i //	
blo yang bdag la mi 'byung gi /	
bdag lus yon tan gyis stong pa; ;'di la tshig ba za ba skyes //	
mi yi sha tshugs ldan yang bdag /	
dud 'gro'i skye gnas song ba yin //	
glang chen mchog khyod dud 'gro yi //	
skye gnas sha tshugs 'chang yang mi //	
sha tshugs tsam gyis dud 'gro'am //	
mir yang brtsi ba ma yin gyi //	
gang la yon tan nyer dmigs pa //	
de ni mi zhes bya bar dran //	
byang chub sems dpas smras pa /	
yon tan gyis bstod par byed pa'i tshig gis gtam gyi bar chad byed pa thong la /	
don ci zhig gi phyir khyod kyis nga la mdas bsnun pa myur du smros shig /	
des smras pa /	
rgyal po'i nan tur gyis bdag gis bya ba ma yin pa 'di byas te /	
khyod las dgos pa zhig yod do //	
byang chub sems dpas smras pa /	
gal te de lta na dal bus thong la /	
lag pa gnyis ni myur rkyong la //	
ci 'dod pa ni blang bar gyis //	
byang chub sems dpa' rnams la ni //	
mi gtong cung zad med pas longs //	
bdag gi sha 'di bcad nas 'khyer ba'am //	
mche ba rnams kyang 'dod par byed la rag /	
'di ni gzhan la brtse ba'i phyir bskyed pas //	
lus 'di la ni ji ltar dga' bar gyis //	
mya ngan 'das pa'i grong khyer 'jug nus kyang //	
'khor ba bgrod dka' bdag ni zhugs pa gang //	
thams cad mkhyen pa nyid kyi gzhir gyur pa //	
gzhan la @407b brtse ba de yi rgyu yin no //	
de nas rngon pa de ngo tsha ba skyes kyang /	
rgyal po'i nan tur la bsam nas smras pa /	
khyod kyi mche ba rnams dgos lags so //	
byang chub sems dpas smras pa /	
dal gyis phyung la khyer cig /	
des smras pa /	
khyod nyid kyis thugs dpag mdzod cig /	
bdag ni khyod kyi mche ba 'byin mi phod do //	
de ci'i phyir zhe na /	
gal te snying rje'i bdag nyid can //	
khyod kyi mche ba rnams phyung na //	
byams pa'i me yis nges bsregs nas //	
bdag gi lag gnyis mi ltung ngam //	
byang chub sems dpas smras pa /	
gal te de lta na /	
nga nyid kyis phyung la sbyin no //	
zhes de nas des mche ba rtsa ba shin tu	
ring du zug pa dag phyung ba dang bdag nyid	
chen po de las khrag phyung ste /	
de mthong nas gzhan dag gis dper byas pa /	
mche ba bton pa las byung khrag gis mthong ka kun nas bshos pa de'i //	
me tog ku mu ta bkram mdog lta bu yi lus de dpal ldan rnam par mdzes //	
ri steng kha bas khebs pa'i ri bo 'od zer mdzes dang ldan gyur pa'i //	
rtse mo tshon rtsi btsag gis kha bsgyur chu yis gsab gseb gtor ba bzhin //	
de nas byang chub sems dpas bdag nyid spro bsring ba'i phyir smras pa /	
snying khyod da ni brtan par mnos shig rmongs su ci zhig yod //	
phongs par gyur dang mgon med 'jig rten la yang blta bar gyis //	
khyod ni skye bo 'chi ba'i dbang du song ba rnams kyi mgon //	
de ltas 'dir ni de zhum bya ba'i cha ma yin //	
bar skabs der nam mkha'i ngos kyang ya mtshan gyis yid rangs pa'i lha rnams kyis gang /	
ya @408a *//	
mtshan rnam pa sna tshogs kyang byung ngo //	
de nas lha zhig gis byang chub sems dpa'i las	
shin tu dka' ba spyod pa de mthong nas smras	
pa / grogs po /	
bdag nyid chen po'i gnas gang yin pa 'di ni /	
ya mtshan che ste /	
mche ba rnams ni phyung ba yi //	
tshor bas nyam thag gyur kyang de //	
lhag pa'i bsam dang ldan pa'i sems //	
byang chub las kyang mi ldog go /	
de nas lha gzhan zhig gis de la smras pa /	
mche ba phyung ba las byung ba'i //	
sdug bsngal rang gis myong yang de'i //	
snying rje dmyal ba la gnas pa'i //	
sems can rnams la mngon 'phel ba //	
gang dag yin pa de yi sems //	
byang chub las ldog ga la 'gyur //	
de nas byang chub sems dpas mche ba de dag	
phyung nas rang nyid thogs te cang mi smra bar	
'dug go / de nas rngon pa mi dga' ba skyes te /	
ci /	
'dis rang gi mche ba de dag bzung nas sbyin par gtong mi 'dod dam snyam mo //	
de nas byang chub sems dpas de'i bsam pa shes nas /	
me tog kun da lta bu'i sna mngon du brkyangs nas /	
grogs po /	
bag ma tsha zhig ces smras te /	
ku mu ta dang zla ba dang /	
padma'i rtsa 'dra mche ba'i mchog /	
drug po 'di dag khyod sbyin zhes //	
bdag gis bzung gi bde bar 'dug /	
skad cig tsam zhig sdong cig dang //	
len pa po dang nye bar ni //	
de yi bar gyi sdug bsngal gyis //	
gdungs pa'i yid rab dang bar bya //	
gal te khyod ni ci ste bdag brtags nas //	
khyod kyis sems ni rab tu dang bar bya //	
bdag ni gsod 'khu g-yon can ngo tsha med //	
de la go bar gyis shig snyam sems na //	
khyod kyi @408b nyes spyad gdug dang gzhu gdug pa //	
de dang mda' rnon khyad du bsad nas ni //	
ngur smrig 'phags pa'i rgyal mtshan gyur pa de //	
mthong nas yid ni rab tu dang bar bya //	
sbyin pa kha cig len pa las 'dag ste //	
de bzhin gzhan ni sbyin pa po las 'dag /	
de yi phyir na 'dir ni rang sems las //	
yon gyi dag pa yang dag bskyed par 'bad //	
de nas byang chub sems dpas 'di ni /	
'dod chags dang bral ba'i rgyal mtshan yin no //	
snyam nas /	
ngur smrig de nyid la rtog cing sems rab tu dang bar byas te /	
mche ba rnams rang gi lag nas byin nas smras pa /	
dug can mda' yis phog nas bdag gi snying la ni //	
mi dga' cung zad ma gyur bden pa gang yin pa'i //	
bden pa de yis yang dag byang chub mchog thob nas //	
'gro ba nyam thag sdug bsngal dag las yongs thar bya //	
rgyal po chen po /	
de ji snyam du sems /	
de'i tshe de'i dus na glang po che'i rgyal po	
mche ba drug par gyur pa de gzhan zhig yin	
snyam na / khyod kyis de ltar mi blta ste /	
'on kyang nga nyid de'i tshe de'i dus na /	
glang po che'i rgyal po mche ba drug pa zhes bya bar gyur to //	
rgyal po chen po /	
de na ngas byams pa'i sems nye bar bsgrubs pa dang /	
bya dka' ba'i sbyin pa yongs su btang bas /	
bla na med pa yang dag par rdzogs pa'i byang chub thob bo snyam na /	
de ltar mi blta ste /	
'on kyang nga nyid byams pa'i sems dang /	
gtang dka'i sbyin pa ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam @409a *//	
yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir ri bong du	
gyur pa na / drang srong la bdag nyid kyi sha byin pa gang yin pa de nyon cig /	
rgyal po chen po /	
sngon byung ba /	
'das pa na ri khrod chu mig dang /	
me tog dang /	
'bras bu dang /	
rtsa ba phun sum tshogs pa zhig na drang srong dka' thub drag po can /	
'bras bu dang /	
rtsa ba dang /	
chu spyod pa /	
g-yang gzhi dang /	
shing shun gyon pa /	
sbyin sreg byed pa zhig gnas so //	
drang srong de'i grogs po ri bong mi skad du smra ba zhig yod de /	
de nyin par drang srong gi drung du song nas son pa dang phyag byas te /	
gtam rnam pa sna tshogs kyis yang dag par mgu bar byed pas /	
de gnyis pha dang bu kho na bzhin sdug pas gnas par gyur to //	
ji tsam dus 'das pa dang than chen byung ste /	
des 'bab chu dang /	
klung rnams chu chung bar gyur cing /	
shing rnams me tog dang /	
'bras bur mi ldan par gyur to //	
de nas drang srong de bsti gnas de na kha	
zas dang bral ba lhag par dga' bar ma gyur	
nas / de g-yang gzhi dang /	
shing shun rnams bsdu bar brtsams so //	
de nas ri bong gis de de lta bu la zhugs pa mthong nas dris pa /	
drang srong chen po /	
gang du bzhud /	
drang srong gis smras pa /	
grong 'dab tu song la der bcos pa'i bsod snyoms kyis 'tsho bar bya'o //	
de nas des drang srong gi tshig thos nas gdung	
ba skyes te pha ma dang bral bar sems shing	
/ rkang pa @409b gnyis la gtugs nas /	
drang srong de la smras pa /	
bdag ma dor cig /	
gzhan yang khyim na gnas pa ni /	
nyes pa du mas dkrugs pa lags la /	
dgon pa na gnas pa ni /	
yon tan du ma phun sum tshogs pa lags so //	
des lan du ma smras na yang ldog tu ma btub nas de nas ri bong gis smras pa /	
gal te des na /	
'on kyang re zhig deng la gzhes la /	
ji ltar dgyes pa bzhin du sang bzhud cig /	
de nas drang srong de /	
'di snyam du sems te /	
'dis de ring nges par bdag kha zas la mgron du 'bod par 'dod de /	
'di ltar dud 'gro'i skye gnas su song ba'i srog chags 'di dag ni /	
gsog pa la brtson pa yin no //	
snyam nas /	
des de la khas blangs so //	
de nas me'i spyad pa byas nas kha zas kyi dus la bab pa dang /	
ri bong song nas drang srong de la bskor ba byas te bzod par gsol bar brtsams pa /	
drang srong chen po /	
bdag dud 'gro'i skye gnas su skyes pas blang ba dang /	
dor ba ma 'tshal nas khyod la nongs pa cung	
zad ci bgyis pa bdag la bzod par mdzod cing	
/ ces smras nas de ma thag tu me'i nang	
du mchongs so; ;de nas drang srong de mi dga'	
/ ba skyes te / ngom zum gnag la mchi	
ma zag cing bu sdug pa gcig pu la bya	
ba bzhin du 'khyud nas smras pa /	
bu /	
'di ci zhig byed par brtsams /	
ri bong gis smras pa /	
drang srong chen po /	
dgon par dgyes par mdzod la /	
bdag gi shas nyin zhag gcig gi 'tsho ba mdzod cig /	
gzhan yang /	
nags su skyes pa'i ri bong la til dag dang /	
mon sran sde'u dang /	
'bras @410a *//	
thug chen po ci ma mchis /	
bdag gi lus ni zhugs su legs par bsgral ba 'di //	
'di ru gsol la deng la dka' thub nags su bzhugs par mdzod //	
de nas drang srong des ri bong gi tshig thos nas mi dga' ba skyes te smras pa /	
gal te de lta na /	
khyod dga' ba ltar ci byung ba byung /	
'di nyid du srog dor bar byas te grong gi mthar mi 'gro'o //	
ri bong gis tshig de thos nas /	
yid dga' bar gyur te /	
mgo bstod nas nam mkha'i ngos logs su bltas te gsol ba 'debs par zhugs shing smras pa /	
dgon pa la ni gnas bcas te //	
bdag nyid dben pa la dga' na //	
bden pa'i tshig ni 'di yis ni //	
dbang chen lha yis char phob cig /	
ces smras pa'i mod la /	
byang chub sems dpa'i mthus dbang po chen po'i gnas g-yos par gyur to //	
lha rnams kyi shes pa mthong ba ni /	
'og tu 'jug pa yin pas ci las gyur bltas na /	
byang chub sems dpa'i mthu yin nas /	
ji tsam na lha rnams kyi dbang po brgya byin gyis dbang phyug chen po'i char phab ste /	
des bsti gnas de slar rtsva dang /	
shing gel pa dang /	
sman dang /	
me tog dang /	
'bras bu phun sum tshogs par gyur to //	
de nas drang srong des dge ba'i bshes gnyen ri bong la brten nas de na gnas te /	
mngon par shes pa lnga mngon sum du byas so //	
de nas drang srong gis smras pa /	
kye ri bong /	
bya dka' ba'i brtson 'grus 'di dang /	
snying rje 'di lta bus ci zhig don du gnyer /	
des smras pa /	
'jig rten long ba /	
@410b 'dren pa med pa /	
yongs su 'dren pa med pa /	
sems can ma bsgral ba rnams sgrol ba dang /	
ma grol ba rnams dgrol ba dang /	
dbugs ma byin pa rnams dbugs 'byin pa dang /	
yongs su mya ngan las ma 'das pa rnams yongs	
su mya ngan las zlo ba'i sangs rgyas su 'gyur	
bar bya'o // de nas drang srong des tshig 'di thos nas ri bong la smras pa /	
gang gi tshe khyed sangs rgyas su gyur pa de'i tshe bdag la yang dgongs shig /	
ri bong gis smras pa /	
de bzhin du bgyi'o //	
bcom ldan 'das kyis bka' stsal pa /	
rgyal po chen po /	
ji snyam du sems /	
de'i tshe de'i dus na ri bong du gyur pa gang yin pa de ni /	
nga nyid yin te /	
de'i tshe de'i dus na ri bong der gyur te /	
rgyal po chen po /	
de na ngas bya dka' ba bdag nyid yongs su btang bas /	
bla na med pa yang dag par rdzogs pa'i byang chub thob bo //	
snyam na /	
de ltar mi blta ste /	
'on kyang nga'i de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir pha dang ma	
long ba phrag pas khyer ba gang yin pa de	
nyon cig / rgyal po chen po /	
sngon byung ba 'das pa'i dus na /	
w'a ra n'a si'i grong khyer du rgyal po tshangs sbyin zhes bya ba rgyal srid byed de /	
'byor pa dang /	
rgyas pa dang /	
bde ba dang /	
lo legs pa /	
skye bo dang /	
mi mang pos gang ba /	
'thab pa dang /	
'thab mo dang /	
khrag khrug dang /	
'gyed pa dang /	
chom rkun med cing nad rab tu zhi bar gyur pa /	
@411a *// 'bras dang /	
bu ram shing dang /	
ba lang dang /	
ma he phun sum tshogs pa la chos kyi rgyal po /	
chos dang ldan pa /	
chos bzhin gyis rgyal srid byed do //	
de'i mdun na 'don gyi bram ze'i bu ljang gu zhes bya ba /	
rig pa'i gnas bco brgyad kyi pha rol tu phyin pa /	
dad pa bzang ba /	
dge ba'i bsam pa can /	
bdag la phan pa dang /	
gzhan la phan par zhugs pa /	
snying rje can /	
pha dang ma la sri zhu byed pa yod de /	
bu ni /	
gcig pu der zad la /	
pha dang ma de dag kyang rgas nas mig nyams te ldongs la thug pa dang /	
de nas de'i pha mas rgyal po tshangs sbyin la gsol pa /	
rgyal po chen po /	
gzhon nu ljang gu 'di mdun na 'don du dbang bskur du gsol /	
bdag cag dka' thub kyi nags su mchi lags so //	
de nas rgyal po tshangs sbyin gyis ljang gu la smras pa /	
ljang gu /	
khyod mdun na 'don gyis shig /	
des smras pa /	
rgyal po chen po /	
bdag mdun na 'don mi 'tshal te /	
bdag ni /	
rgas pa /	
nyam chung ba /	
dbang po nyams pa rnams kyi rim gro 'tshal ba lags so //	
de nas ljang gus khyim na gnas pa dang mdun	
na 'don mchil ma'i thal ba bzhin du spangs nas	
pha ma'i grogs su nags na gnas so //	
de nang par langs nas sngar pha ma gnyis la so shing dang /	
chu gtsang mas bsnyen bkur byed do //	
de nas de'i 'og tu lha la me'i sbyin sreg gis mchod sbyin byas nas phyis 'bras bu dang /	
rtsa ba'i phyir nags khrod du 'jug go /	
de nas 'bras bu dang /	
rtsa ba dang /	
chu bsil ba khyer te pha ma la byin nas /	
de'i @411b 'og tu phyogs gcig tu song nas bsam gtan la brtson par gnas te /	
rim pa de lta bus dus 'da' bar byed do //	
ji tsam nyi ma gzhan zhig la nang par sngar langs te /	
pha dang ma'i rkang pa gnyis la phyag byas nas gsol te /	
rmi lam du yang mthong ba rig par byed cing smras pa /	
bdag gi g-yar lam sbrul nag pos //	
bdag lus shin tu zos pa dang //	
bdag ni zhags pa nag po yis //	
bcings nas lho phyogs khrid pa rmis //	
g-yar lam 'jigs byed mthong dag gi /	
snying la dogs pa deng bdag la //	
bla ma dang bral shin tu ni //	
mi bzad 'byung bar 'gyur snyam bgyid //	
ji tsam na pha ma de gnyis kyis dbugs phyung nas nyi ma la kha bltas te 'dug nas /	
bden pas gsol ba btab ste ril ba khyer nas chu len du song ngo //	
de'i tshe rgyal po tshangs sbyin ri dvags 'chor du	
chas te dka' thub kyi nags der zhugs pa dang	
/ rgyal po de sgra grags par phog pa zhig ste /	
des ri dvags kyi sgra lta bu zhig thos nas gzhu rna drung du bkang ste mda' 'phangs pas /	
ljang gu'i snying gar phog par gyur to //	
de nas mda' gnad du phog pas sa la 'gyel	
kyang de rang gi sdug bsngal khyad du bsad nas	
pha ma kho na'i mya ngan byed cing smras pa	
/ mda' gcig bsnun pas bdag dang ni //	
dbang po nyams par gyur pa yi //	
pha dang de bzhin ma dag dang //	
bdag cag skye bo gsum bsad do //	
de nas rgyal pos de thos nas 'ongs te dris pa /	
ci ste nga'i mda' gcig bsnun pas skye bo gsum bsad /	
de nas ljang gus snying rje rje skad du dus nas rgyal po la smras pa /	
bdag pas ches ni @412a *//	
nyam chung ba'i //	
pha ma yang ni ldongs par gyur //	
bdag kyang mda' yis bsnun pas na //	
skye bo gsum ni 'chi bar 'gyur //	
de nas rgyal po 'jigs shing skrag la dngangs nas ljang gu la 'di skad ces smras so //	
bram ze'i khye'u /	
ngas nyes pa byas te /	
ma shes nas mda' 'phangs kyi /	
nga la dmod pa 'dor du mi gzhug par pha ma la gsol ba bya ba'i rigs so //	
de nas ljang gus gus pa dang bcas pas /	
rgyal po dbugs 'byin par byed de /	
rgyal po chen po /	
bdag dang nye bar mchis pa rnams la dbang zhig mchis na /	
snying rje can dang /	
skye bo la byams pa dang /	
'jig rten pha rol la blta ba lags pas /	
dmod pas ma bsnyengs shig /	
yang smras pa /	
bdag gi bla ma gang na bar //	
ril ba 'di ni snoms mdzod cig /	
de dag gi ni rkang bkru ba //	
tha ma 'di ni lags par 'gyur //	
bdag gi tshig gis rkang pa la phyag mdzod la 'di skad /	
ring por mi thogs par mthar ni /	
gdon mi za bar 'bral bar 'gyur ro //	
zhes kyang gsungs shig /	
de nas rgyal po rang kho nas ril ba khyer te nags khrod du chas pa dang /	
de'i tshe phyogs bzhir mi ma yin pa che thang du 'khrugs par gyur to //	
de nas long ba de gnyis gcig la gcig smras pa /	
ljang gu 'di ni /	
mtsho'i 'gram du ring mo zhig lon no //	
de nas de'i mas smras pa /	
da ltar kho mo'i ljang gu de //	
padma autpal gang ba'i mtsho //	
ngang pa sgra snyan 'byin pa na //	
ri dvags lhan cig rtse bar byed //	
de nas rgyal pos drung du @412b phyin pa dang /	
de'i rting sgra las drang srong de dag gis smras pa /	
snying du sdug cing mthong dga' ba //	
ljang gu ci ste nang du 'jug /	
pha ma nyam chung bkres pa yis //	
nyam thag pa la ci zhig gtse //	
de yid ma dga' nas snying rje rje skad du smras pa /	
kho bo ni /	
ljang gu ma yin gyi /	
kho bo rgyal po tshangs sbyin no //	
byon pa legs tshur khyod bde'am //	
gdan 'di la ni bzhugs shig dang //	
ljang gu chab dang 'bras bu dag /	
thogs nas de'u re 'dir mchi'o //	
mi dbang ljang gu zhes bgyi ba //	
yon tan rnams ldan rang bzhin byams //	
de yi byams pa'i stobs kyis 'dir //	
ri dvags dang ni bya rnams gnas //	
de nas rgyal pos drang srong gi rkang pa gnyis la gtugs nas /	
mchi ma zag cing skad 'dar 'dar por smras pa /	
ljang gu ni /	
nags tshal 'di'i nang du snying la mdas phog ste /	
srog gi lhag ma cung zad cig lus shing 'dug go /	
ril ba chus bkang ba 'di ni /	
des bskur te /	
'dis khyed gnyis kyi rkang pa'i khrus tha ma mdzod cig /	
de gnyis kyis thos nas brgyal te sa'i steng du 'gyel to //	
de nas rgyal po tshangs sbyin gyis chus gtor nas bslang ba dang /	
de gnyis snying rje rje skad du smre sngags 'don pa /	
rgyal po chen po /	
de 'gum pas bdag cag kyang 'gum du bas so //	
de lta mod kyi /	
phyogs gang na mchis pa der bdag cag khrid cig dang /	
ci nas bu de ma gum pa la reg par bgyi'o //	
de nas rgyal pos khyo shug gnyi ga khrid de phyogs der phyin pa dang /	
de'i srog gi lhag ma cung zhig lus nas /	
de nas de'i pha mas /	
ljang gu'i lus la kun du @413a *//	
byugs nas smras pa /	
sdug pa 'di ni su yis bskyed //	
ljon shing dam pa su yis bcad //	
de nas rgyal pos rkang pa gnyis la gtugs nas smras pa /	
kho bos sdig pa'i las kyis su //	
nags tshal nang nas rgyu ba na //	
khyed cag gi ni bu gcig pa //	
'di ni mda' yis bsnun par gyur //	
de nas de'i pha ma dag snying rje rje skad du smre zhing bden pas gsol par byed pa /	
bu khyod kyis ni pha ma la //	
bsnyen bkur lha la me yi ni //	
sbyin sreg byas pa'i bden pa gang //	
des ni dug kyang zhi bar shog /	
de nas lha rnams kyi dbang po brgya byin gyi gnas g-yos par gyur nas /	
des sa g-yos pa 'di ci las gyur ces brtags na /	
bskal pa bzang po'i byang chub sems dpa' gnad du mdas phog ste /	
dug gis glongs pas sdug bsngal bar gyur pa mthong ngo //	
de nas gnas nas babs nas bdud rtsi btab ste pha ma'i bden pa'i tshig gang yin pa dang /	
lha rnams kyi dbang po'i mthu gang yin pa dang /	
zug rngu phyung ba gang yin pa des /	
rma yang rub /	
dug gi shugs de yang zhi nas ljang gu sdug	
bsngal de las yongs su thar nas yun ring por	
pha dang ma gnyis la bsnyen bkur byas so //	
bcom ldan 'das kyis bka' stsal pa /	
rgyal po chen po /	
ji snyam du sems /	
de'i tshe de'i dus na ljang gu zhes bya bar gyur pa gang yin pa de ni /	
nga nyid yin te /	
rgyal po chen po /	
ngas pha ma gnyis la bsnyen bkur byas te /	
bla na med pa yang dag par rdzogs pa'i byang chub thob bo //	
snyam na /	
@413b khyod kyis de ltar mi blta ste /	
'on kyang nga'i de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no ////	
'dul ba gzhi /	
bam po zhe dgu pa /	
rgyal po chen po /	
gzhan yang ngas sems can la phan pa byas pa de nyon cig /	
'jig rten gyi 'du shes kyis pha ma dag smyung ba la 'jog par byed /	
mer 'jug pa dang /	
chur 'jug par byed pa /	
dam pa ma yin pa'i chos de /	
ngas thams cad kyi thams cad du bcad do //	
rgyal po chen po /	
gzhan yang ngas bla na med pa yang dag par	
rdzogs pa'i byang chub don du gnyer pa'i phyir nyan	
thos du ma mngon par shes pa lnga la bkod	
pa gang yin pa nyon cig /	
rgyal po chen po /	
sngon byung ba /	
'das pa'i dus na w'a ra n'a si'i grong khyer	
du rgyal po tshangs sbyin zhes bya ba rgyal srid	
byed de / 'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba /	
'thab pa dang /	
'thab mo dang /	
khrag khrug dang /	
'gyed pa dang /	
chom rkun med cing /	
nad rab tu zhi ba /	
'bras dang /	
bu ram shing gi phreng ba dang /	
ba lang dang /	
ma he phun sum tshogs pa na /	
bu gcig pa la bya ba bzhin du rgyal srid byed du 'jug go /	
rgyal po tshangs sbyin de'i chung ma ni /	
tshangs ldan ma zhes bya'o //	
rdzing ni /	
tshangs ldan zhes bya'o //	
rgyal po tshangs sbyin bu med cing bu mngon par 'dod nas /	
zhi ba dang /	
chu lha dang /	
lus ngan dang /	
brgya byin dang /	
tshangs pa la sogs pa lha'i khyad par la gsol ba 'debs shing /	
'di lta ste /	
kun @414a *//	
dga' ra ba'i lha dag dang /	
tshal gyi lha dag dang /	
bzhi mdo'i lha dag dang /	
sum mdo'i lha dag dang /	
gtor ma len pa'i lha dag dang /	
lhan cig skyes pa dang /	
chos mthun pa dang /	
rtag tu rjes su 'brang ba'i lha dag la yang gsol ba 'debs so //	
'jig rten na gang dag gsol pa 'debs pa'i rgyu las /	
bu pho dang /	
bu mo dag skye'o //	
zhes bya ba'i gtam de lta bu yod do //	
de ni /	
de lta ma yin te /	
gal te de ltar 'gyur du zin na /	
re re la yang 'di lta ste /	
dper na /	
'khor los bsgyur ba'i rgyal po bzhin du bu stong yod par 'gyur ro //	
'on kyang gnas gsum po dag mngon du gyur pa las /	
ma'i mngal du bu 'chags par 'gyur te /	
gsum po de dag gang zhe na /	
pha dang ma gnyis chags par gyur cing 'dus pa dang /	
ma yang rung zhing zla mtshan dang ldan pa dang /	
dri za nye bar gnas pa ste /	
gnas gsum po de dag mngon du gyur pa las /	
bu pho dang /	
bu mo dag skye bar 'gyur ro //	
de de ltar gsol ba 'debs pa lhur len cing 'dug pa na /	
bla na med pa yang dag par rdzogs pa'i byang chub tu smon lam btab pa /	
dam bcas pa la brten pa'i sems can zhig /	
sems can dmyal ba nas shi 'phos te /	
btsun mo tshangs ldan ma'i mngal du zhugs so //	
bud med mkhas pa'i rang bzhin can la la la /	
ma 'dres pa'i chos lnga yod de /	
lnga gang zhe na /	
skyes pa chags par gyur pa shes shing chags pa dang bral pa shes pa dang /	
dus shes shing zla @414b mtshan shes pa dang /	
mngal na gnas pa zhugs pa shes pa dang /	
gang las mngal na gnas pa zhugs pa de shes pa dang /	
khye'u shes shing bu mo shes pa ste /	
gal te khye'u yin na /	
dku g-yas par brten cing 'dug la /	
gal te bu mo yin na /	
dku g-yon par brten cing 'dug go /	
de yid dga' zhing yid dga' nas khyim thab la smras pa /	
rje'i sras /	
bdag la sems can zhugs par gyur pa na /	
'di ltar /	
bdag gi dku g-yas par brten cing mchis pas /	
nges par khye'ur 'gyur gyi /	
dgyes pa bskyed du gsol /	
de yang yid dga' zhing yid dga' nas kho bo	
yun ring po nas mngon par 'dod pa'i bu'i ngo	
bo mthong ba dang /	
kho bo dang mthun par skye zhing /	
mi mthun par mi skye ba dang /	
kho bo'i bya ba dag byed pa dang /	
gsos pas phyir gso ba dang /	
bgo skal la spyod pa dang /	
kho bo'i rigs rgyud yun ring du gnas bar sgrub pa dang /	
bdag cag shi zhing dus la bab pa dag la nyung ngu'am /	
mang po yang rung ba'i sbyin pa dag byin zhing bsod nams dag byas nas /	
'di de gnyis gang du skyes pa der 'gro zhing /	
rjes su 'gro bar gyur cig /	
ces ming gis yon bsngo bar byed par gyur cig /	
ces ched du rjod par byed do //	
de la sems can zhugs par rig nas 'di lta ste /	
mngal na gnas pa yongs su smin par bya ba'i	
phyir steng gi khang bzang gi gzhir grang ba na	
grang ba'i yo byad dag dang /	
dro ba na dro ba'i yo byad dag dang /	
sman pas bcas pa'i kha zas ha cang mi grang ba dang /	
ha cang mi dro ba dang /	
ha cang mi kha ba dang /	
@415a *// ha cang mi skyur ba dang /	
ha cang lan tshva mi che ba dang /	
ha cang mi mngar ba dang /	
ha cang mi tsha ba dang /	
ha cang mi bska ba dang /	
kha ba dang /	
skyur ba dang /	
lan tshva dang /	
mngar ba dang /	
tshva ba dang /	
bska ba dag rnam par spangs pa'i zas dag dang /	
do shal dang /	
se mo do dang /	
rgyan gyis klubs pa'i lus lha'i bu mo dga' ba'i tshal na rnam par spyod pa lta bu dang /	
khri nas khrir dang /	
khri'u nas khri'ur rgyu zhing /	
shod kyi sa gzhir mi 'bab pa dang /	
des sgra yid du mi 'ong ba cung zad kyang	
mi thos par gnod pa med pa nyid du rim	
gro byed du bcug go /	
de nas btsun mo tshangs ldan ma dus gzhan zhig na 'di lta bu'i 'dod pa skyes te /	
kye ma'o //	
lhas grong khyer gyi shar sgor sbyin pa dag btang /	
bsod nams byas shing /	
lho phyogs dang /	
nub phyogs dang /	
byang phyogs dang /	
dbus dang /	
sum mdo rnams su yang sbyin pa dag btang /	
bsod nams dag byas la /	
btson thams cad thar par byas kyang ci ma rung snyam pa dang /	
de nas rgyal po tshangs sbyin gyis /	
btsun mo tshangs ldan ma las mnyan nas /	
grong khyer gyi shar sgor sbyin pa dag byin /	
bsod nams dag byas so //	
lho phyogs dang /	
nub phyogs dang /	
byang phyogs kyi sgo dang /	
grong khyer gyi dbus dang /	
sum mdo rnams su yang sbyin pa dag byin /	
bsod nams dag byas nas btson thams cad thar par byas so //	
gzhan yang /	
btsun mo tshangs ldan ma 'di lta bu'i 'dod pa skyes @415b te; kye ma'o /	
bdag lha dang thabs cig gru bo che'i lding khang	
du zhugs te tshangs ldan gyi rdzing du rtse bar	
byed / dga' bar byed /	
dga' mgur spyod par byed kyang ci ma rung snyam pa dang /	
de nas rgyal po tshangs sbyin gyis btsun mo tshangs ldan ma las mnyan na /	
btsun mo tshangs ldan ma dang thabs cig tu gru	
bo che'i lding khang du zhugs nas tshangs ldan gyi	
rdzing na rtse bar byed /	
dga' bar byed /	
dga' mgur spyod par byed pa las /	
gru de nyid du khye'u gzugs bzang po /	
blta na sdug pa /	
mdzes pa /	
pags pa'i mdog gser 'dra ba /	
mgo bo gdugs lta bu dang ldan pa /	
lag pa ring ba /	
dpral ba'i dbyes che ba /	
smin ma 'dzar ba /	
sna'i gzengs mtho ba /	
skye ba dran pa zhig btsas so //	
de btsas pa na de'i nye du dag lhags shing	
'dus nas nyi ma bdun gsum nyi shu rtsa gcig	
tu btsas pa'i btsas ston rgya cher byas nas /	
khye'u'i ming cir gdags zhes de'i ming 'dogs par byed de /	
khye'u 'di ni /	
chu'i nang du btsas pa yin pas /	
khye'u chu skyes zhes bya bar btags so //	
gzhon nu chu skyes ma ma brgyad po /	
pang na 'tsho ba'i ma ma gnyis dang /	
nu ma snun pa'i ma ma gnyis dang /	
dri ma 'phyi ba'i ma ma gnyis dang /	
rtsed grogs kyi ma ma gnyis la rjes su gtad do //	
de ma ma brgyad po dag gis 'o ma dang /	
zho dang /	
mar dang /	
zhun mar dang /	
mar gyi snying khu /	
dang /	
gzhan yang /	
yo byad kyi bye brag gtso bo gtso bo dag gis bsring bar byed /	
skyed par byed cing /	
rdzing na gnas pa'i padma bzhin du myur @416a *//	
du skyed par byed do //	
de nas gzhon nu chu skyes 'di snyam du sems te /	
bdag gang nas shi 'phos snyam na /	
sems can dmyal ba nas so //	
las ci zhig byas na /	
des na sems can dmyal bar skyes snyam na /	
rgyal tshab lo drug cu byas pas so //	
da lta gang du skyes snyam na /	
mi'i rgyal po'i rigs su skyes te /	
gal te slar yang rgyal srid byas na /	
slar yang sems can dmyal bar gzhol bar 'gyur bas /	
ma la bdag gis ci nas kyang thabs shig bya'o //	
snyam nas /	
des 'phye bor rdzus te 'dug go /	
gang gi nyi ma la gzhon nu chu skyes btsas	
pa de nyid kyi nyin par blon po lnga brgya'i	
bu yang btsas so //	
de nas nyin re zhing gzhon nu rnams rgyal po tshangs sbyin blta ba'i phyir 'ong ngo //	
de nas dus gzhan zhig na gzhon nu de rnams mchong ba dang /	
rgyug nus par gyur to //	
de nas rgyal po tshangs sbyin 'di snyam du sems te /	
gal te gzhon nu chu skyes 'phye bor ma gyur na /	
de yang de tsam mchong ba dang /	
rgyug nus par gyur pa zhig /	
'on kyang bdag gis 'di 'phye bor gyur bzhin rgyal srid kyi dbang phyug la gzhag go /	
snyam mo //	
de nas gzhon nu chu skyes 'di snyam du sems te /	
rgyal po 'di ni /	
don med pa la gtsigs cher 'dzin pas /	
ma la bdag lkugs pa nyid du rdzu'o //	
snyam nas /	
des thabs bya bar lkugs pa nyid du rdzus te 'dug go /	
de nas dus gzhan zhig na gzhon nu de rnams smra shes par gyur to //	
de nas rgyal po tshangs @416b sbyin 'di snyam du sems te /	
gal te gzhon nu chu skyes lkugs par ma gyur dang /	
de yang de tsam smra shes par gyur pa zhig snyam mo //	
de'i ming gzhon nu chu skyes /	
gzhon nu chu skyes bya ba de nub par gyur cing /	
gzhon nu lkugs 'phye /	
gzhon nu lkugs 'phye zhes bya bar grags so //	
de nas dus gzhan zhig na rgyal po tshangs sbyin	
lag pa 'gram pa la gtad nas sems khong du	
chud cing 'dug pa dang /	
blon po rnams kyis smras pa /	
lha /	
ci'i slad du phyag la zhal gtad nas thugs mi dgyes shing bzhugs //	
rgyal pos smras pa /	
de ltar rgyal srid kyi dbang phyug 'di 'dra ba thob pa na /	
bu pho yang med /	
bu mo yang med pas nga shi na gdung rgyud chad par 'gyur la /	
bu gcig yod pa gang yin pa de yang lkugs shing 'phye bor gyur na /	
da nga nyid ci'i phyir sems khong du chud par mi 'gyur /	
blon po dag gis sman pa rnams bsdus te /	
sman pa rnams kyis bltas nas smras pa /	
lha /	
gzhon nu 'di ni /	
dbang po gsal zhing /	
'di la nad kyi rigs cung zad kyang ma mchis par mthong na /	
'on kyang skrag pa zhig mdzod cig /	
de nas rgyal po tshangs sbyin gyis gshed ma pa bkug nas gsang ste bsgo ba /	
nga'i gzhon nu lkugs 'phye skye bo'i tshogs chen po'i mngon sum du spong gi /	
khyed cag rnams kyis ma gsod cig /	
lha /	
bka' bzhin 'tshal zhes /	
de nas gshed ma pa'i mi rnams kyis rgyal po tshangs sbyin la mnyan nas /	
gzhon nu lkugs 'phye shing rtar @417a *//	
bcug ste /	
w'a ra n'a si'i dbus thog thag khrid pa dang /	
de nas gzhon nu lkugs 'phyes w'a ra n'a si	
'byor cing rgyas pa mthong nas 'di skad ces smras	
so // ci /	
w'a ra n'a si 'di stong pa yin nam /	
'on te gnas pa zhig yod /	
gshed ma pa'i mi rnams kyis gzhon nu lkugs 'phye rgyal po la phul nas /	
lha /	
gzhon nu 'dis ni /	
'di skad kyi tshig smras so //	
de nas rgyal po tshangs sbyin gyis gzhon nu lkugs	
'phye pang du blangs nas 'di skad ces smras so	
// su zhig gsad /	
su zhig srog dang dbral /	
su la ci zhig sbyin /	
de skad ces smras na /	
gzhon nu lkugs 'phye cang mi smra'o //	
yang rgyal po tshangs sbyin gyis gshed ma pa rnams la smras pa /	
ngas gzhon nu yongs su spangs so //	
lha /	
bka' bzhin 'tshal zhes gshed ma pa'i mi rnams kyis	
slar yang gzhon nu lkugs 'phye shing rtar bcug nas	
w'a ra n'a si'i dbus thog thag khrid pa dang	
/ gzhon nu lkugs 'phyes mi ro zhig mi bzhis khyer ba mthong ngo //	
mthong nas kyang 'di skad ces smras so //	
'di ci /	
shi ba nyid shi'am /	
'on te gson po shi /	
gshed ma rnams kyis slar yang gzhon nu lkugs 'phye rgyal po la phul nas /	
lha /	
gzhon nu 'dis ni /	
'di skad kyi tshig smras so //	
rgyal po tshangs sbyin gyis yang gzhon nu pang du blangs nas 'di skad ces smras so //	
su zhig gsad /	
su zhig gtag /	
@417b su zhig srog dang dbral /	
su la ci zhig sbyin /	
de skad ces smras na /	
gzhon nu lkugs 'phye cang mi smra'o //	
yang rgyal po tshangs sbyin gyis gshed ma pa rnams la smras pa /	
ngas gzhon nu yongs su spangs so //	
lha /	
bka' bzhin 'tshal zhes gshed ma pa'i mi rnams kyis	
slar yang gzhon nu zha bo lkugs pa shing rtar	
bcug nas w'a ra n'a si'i dbus thog thag drangs	
pa dang / gzhon nu lkugs 'phyes 'bras kyi phung po chen po zhig mthong ngo //	
mthong nas kyang 'di skad ces smras so //	
'bras kyi phung po chen po 'di /	
gal te dang po nyid nas ma zos dang drung zug par 'gyur ba zhig /	
gshed ma pa rnams kyis slar yang /	
gzhon nu zha bo lkugs pa rgyal po la phul nas /	
lha /	
gzhon nu 'dis ni /	
'di skad kyi tshig smras so //	
slar yang rgyal po tshangs sbyin gyis gzhon nu lkugs	
'phye pang du blangs nas 'di skad ces smras so	
// su zhig gsad /	
su zhig srog dang bral /	
su la ci zhig sbyin /	
de skad ces smras na /	
gzhon nu lkugs 'phye cang mi smra'o //	
yang rgyal po tshangs sbyin gyis gshed ma pa rnams la smras pa /	
shes ldan dag /	
ngas gzhon nu yongs su spangs kyi /	
deng la myur du gzhon nu tshal gyi nang du dong brkos te chug cig /	
lha /	
bka' bzhin 'tshal zhes gshed ma pa'i mi rnams kyis	
gzhon nu lkugs 'phye shing rtar bcug nas dur khrod	
chen po gang na ba der song ste phyin pa	
dang / dong rko bar brtsams so //	
de nas gzhon nu lkugs 'phyes tshigs su bcad de smras pa /	
@418a *// kha lo sgyur khyod ci yi phyir //	
dong ni myur du rko byed pa'i //	
dong de ci bya zhes dri yi //	
myur du nga la smra bar gyis //	
kha lo sgyur bas smras pa /	
rgyal po'i sras bo btsas pa ni /	
zha bo lkugs pa smra mi shes //	
des 'di tshal khrod myur du ni //	
dong brkos chug ces bka' stsal to //	
de nas gzhon nu lkugs 'phye 'di snyam du sems te /	
'di dag ni /	
gdug pa /	
lag dmar gsod pa dang gcod pa la chags pa /	
gzhan gyi srog 'phrog pa /	
pha rol gyi srog gcod par byed pas 'tsho bar byed pa yin no //	
snyam nas /	
de 'jigs shing brgyal na /	
'di dag gis bdag gsad par 'gyur ro //	
snyam du rig nas /	
gshed ma pa rnams la smras pa /	
lhas gal te bdag la mchog cig gnang na /	
bdag rkang gis grong khyer du 'jug cing tshig kyang smra'o //	
gshed ma pa'i mi rnams kyis rgyal po'i drung du song nas rgyas par smras pa dang /	
rgyal pos smras pa /	
gal te gzhon nu rgyal srid 'dod na yang /	
ngas deng gzhon nu la sbyin par bya'o //	
de nas rgyal po tshangs sbyin yid dga' zhing //	
yid dga' nas blon po rnams la bsgo ba /	
shes ldan dag /	
dengs la grong khyer thams cad rdo ba dang /	
gseg ma dang /	
gyo mo rnams myur du sol la /	
pog gi dud pa dang /	
phye mas 'khrigs par byas te /	
rgyal mtshan dang ba dan sgreng la /	
me tog sna tshogs kyi sil ma khrom zhig ces bsgo'o //	
sa bdag rnams @418b ni; tshig gis 'grub la /	
lha rnams dang /	
rnal 'byor pa rnams ni /	
sems bskyed ma thag tu thams cad 'grub ces bya bas /	
lha /	
bka' bzhin 'tshal zhes blon po rnams kyis rgyal po las mnyan nas /	
grong khyer thams cad rdo ba dang /	
gseg ma dang /	
gyo mo rnams bsal cing /	
pog gi dud pa dang /	
phye mas 'khrigs par byas nas /	
rgyal mtshan dang ba dan bsgreng ste /	
me tog sna tshogs kyi sil ma bkram mo //	
gzhon nu lkugs 'phye rkang pas grong khyer du 'jug pa na /	
ya mtshan skyes pa'i srog chags brgya stong phrag du ma dag kyang 'dus so //	
de nas gzhon nu lkugs phye rkang gis grong khyer	
du zhugs nas rgyal po tshangs sbyin gang na ba	
der song ste phyin pa dang /	
rgyal po tshangs sbyin gyi rkang pa gnyis la gtugs nas de'i tshe tshigs su bcad de smras pa /	
mi dbang bdag ni lkugs 'phye dang //	
blun po blo mi gsal ma lags //	
rnam par gsal bar bgyid pa yis //	
tshig gis gsal bar bgyid pa lags //	
mi dbang bdag ni lkugs 'phye dang //	
blon po blo mi ldan ma lags //	
dbang po rnams ni tshang ba dang //	
gsal ba dag dang ldan pa lags //	
rgyal pos smras pa /	
bu /	
ci'i phyir chig mi 'byin cing rkang gis mi 'gro //	
lha /	
de'i slad nas gson cig /	
bdag gis sngon gyi tshe rabs dran //	
lo ni drug cu'i bar du ni //	
mi yi nang na rigs brgyud pa'i //	
rgyal tshab bdag gis bgyis pa gang //	
lo ni drug khri'i bar dag tu //	
dmyal ba'i nang du mi bzad smin //	
dmyal ba'i sdug bsngal mi @419a *//	
bzad pa //	
drag po 'jigs byed de dran nas //	
dmyal bar yang mchi mi rung bas /	
rgyal srid la ni mngon mi dga'//	
yab cig gnang bar mdzod cig dang //	
da ni rab tu dbyung bar bgyi //	
rgyal pos smras pa //	
bu /	
drang srong rnams kyis gang dka' thub cung zad ci byas pa dang /	
mchod sbyin dang sbyin sreg ci byas pa de dag thams cad ni /	
rgyal srid kyi phyir yin na /	
khyod ci'i phyir rgyal srid lag mthil du 'ongs pa spangs te rab tu 'byung /	
de nas gzhon nu lkugs 'phyes de'i tshe tshigs su bcad de smras pa /	
kim pa'i 'bras bu 'dra ba yi //	
'dod pa rnams ni spyod mi 'tshal //	
bdud rtsi'i 'bras bu'i ro lta bu'i //	
tshangs par spyod pa spyad par bgyi //	
rgyal pos smras pa /	
bu /	
bde ba gang ci nyams su myong ba de thams cad ni /	
rgyal srid kyi yin na /	
ci'i phyir khyod rgyal srid kyi bde ba spangs te rab tu 'byung /	
gzhon nu lkugs 'phyes de'i tshe tshigs su bcad de smras pa /	
gang las sdug bsngal rab 'byung ba'i //	
bde de bde'i snyam mi bgyi //	
gang las bde bar rab skyes pa'i //	
sdug bsngal sdug bsngal snyam mi bgyid //	
yab cig bdag la gnang bar mdzod //	
dka' thub nags su mchi bar bgyi //	
rgyal pos smras pa /	
bu /	
re zhig khang bzang gi gzhi pog gi dud pa dang phye mas 'khrigs pa /	
me tog sna tshogs bkram par mal 'jam po steng g-yogs bzang po can bshams pa la /	
gang @419b nas kyang 'jigs pa med par ni /	
nyal /	
rol mo'i sgra snyan pas ni /	
sad /	
gos 'jam po ni /	
bgo /	
zas zhim po ni /	
za /	
btung ba zhim po ni /	
btung bar bya'o //	
dgon par ni /	
rab tu byung bas rtag tu shing drung du rtsva'i gding ba dang /	
lo ma'i gding ba la /	
'jigs shing bag tsha ba'i sems kyis gcan gzan gdug pa rnams dang lhan cig nyal /	
lce spyang gi sgras ni /	
sad /	
g-yang gzhi dang /	
shing shun gyi gos ni gyon /	
rtsa ba dang 'bras bu ni /	
za /	
chu dron po dang /	
chu rnyog ma can gyi btung ba ni /	
btung dgos na /	
khyod ci'i phyir rgyal srid spangs te rab tu 'byung /	
de nas gzhon nu lkugs 'phyes de'i tshe tshigs su bcad de smras pa /	
nags na shing shun g-yang gzhi gyon cing 'bras bu za //	
gcan gzan gdug pa rnams dang lhan cig gdug pa bla'i //	
mkhas pa 'jig rten pha rol dag gis 'jigs pa yis //	
rgyal srid phyir ni gsod dang rdeg dang 'ching mi rung //	
yab cig bdag la gnang bar mdzod //	
dka' thub nags su mchis par bgyi //	
rgyal pos smras pa //	
bu re zhig nga'i the tshom gsum po 'di dag chod cig /	
de'i 'og tu khyod rab tu 'byung bar mi dka' bar 'gyur ro //	
gang khyod kyis w'a ra n'a si'i 'byor cing rgyas	
pa mthong nas w'a ra n'a si 'di ci stong	
pa yin nam / 'on te gnas pa zhig yod ces smras pa /	
de khyod kyis ci zhig las bsam ste smras /	
lha /	
de'i slad du gson cig /	
lhas bdag nongs pa ma mchis par dgum @420a *//	
par bka' stsal na /	
'gas kyang gzhon nu 'di ci'i phyir gsad ces chos	
kyi tshig ma smras bde las bsam ste bdag gis	
smras lags so // bzang ngo //	
gang khyod kyis mi ro mthong nas //	
ci 'di /	
shi ba nyid shi'am /	
'on te gson po shi zhes smras pa de ci las bsam ste smras /	
lha /	
de'i slad du gson cig /	
gang zhig nyes par bgyid pa'i las bgyid bgyid nas gum pa de ni /	
gum pa nyid gum pa lags la /	
gang zhig legs par bgyid pa'i las bgyid bgyid de gum pa de ni /	
gson por gum pa lags pa de las bsam nas bdag gis smras lags so //	
bzang ngo //	
gang khyod kyis 'bras kyi phung po chen po mthong nas 'bras kyi phung po chen po 'di //	
dang po nyid nas ma zos dang drung zug par 'gyur ba zhig ces smras pa de /	
ci las bsam ste smras /	
lha /	
de'i slad du gson cig /	
zhing pa 'di rnams kyis 'bras bun blangs te 'tshal nas las bgyid cing /	
de dag lo tog smin nas 'bras kyi phung po	
chen po bcer nas bu lon pa rnams la 'jal	
te / de ltar na /	
de dag gi drung de ni /	
snga nas 'tshal ba nyid lags so //	
de bzhin du dge ba bcu'i las kyi lam gyis mi nyid thob la /	
de thob nas dge ba'i las kyis lam mi gsog na /	
de ltar na /	
de'i sngon gyi dge ba de rgyun chad par 'gyur ro //	
dge ba'i rtsa ba de rgyun chad na /	
bde 'gro las nyam shing ngan 'gror gnas par 'gyur	
ba de @420b las bsam nas bdag gis smras lags	
so // de nas rgyal pos bu'i tshig thos nas /	
mchi mas brnangs bzhin bu la 'khyud de smras pa /	
brtul zhugs nges longs rang gi chos spyod cig /	
bdag kyang khyod kyi slob mar khas blang ngo //	
de nas rgyal po tshangs sbyin gyis blon po rnams la smras pa /	
shes ldan dag /	
gal te gzhon nu lkugs 'phye rab tu ma byung na /	
cir 'gyur //	
lha /	
rgyal por 'gyur ro //	
khyod cag gi bu rnams cir 'gyur /	
lha /	
de'i g-yog tu 'gyur ro //	
de rab tu byung na /	
khyed cag gi bu rnams ci'i phyir rab tu mi 'byung //	
lha /	
bka' ci stsal tu bas so //	
de'i tshe w'a ra n'a si dang ha cang mi ring ba'i bsti gnas shig yod de /	
de na drang srong byams pa'i bdag nyid /	
snying rje can /	
snying brtse ba /	
sems can thams cad la byams pa zhig gnas so //	
de nas gzhon nu lkugs 'phyes 'khor lnga brgya dang	
'byor pa chen pos drang srong de las rab tu	
byung nas / des de la gdams ngag byin te /	
des 'bad pa dang /	
brtsal ba dang /	
brtson 'grus drag pos mngon par shes pa lnga mngon sum du byas so //	
de nas dus gzhan zhig na drang srong de dus kyi chos dang ldan par gyur nas /	
gzhon nu lkugs 'phyes drang srong de'i ro dri sna	
tshogs kyi shing phung por spungs nas bsregs te mchod	
pa dang bkur sti tsher byas so //	
gzhon nu lkugs 'phyes bram ze'i khye'u lnga brgya po	
de rnams la gdams ngag byin nas de rnams kyis	
'bad pa dang / brtsal @421a *//	
ba dang /	
brtson 'grus drag pos mngon par shes pa lnga mngon sum du byas so //	
bcom ldan 'das kyis bka' stsal pa /	
rgyal po chen po /	
ji snyam du sems /	
de'i tshe de'i dus kyi gzhon nu lkugs 'phyes rgyal	
srid lag mthil du 'ongs pa yongs su spangs te	
bram ze'i khye'u lnga brgya dang mngon par shes pa	
lnga mngon sum du byas pa gang yin pa de	
ni / nga nyid yin no //	
rgyal po chen po /	
ngas sems can thams cad la phan pa byas pa dang /	
rgyal srid spangs pa des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang ngas sems can la phan pa byas pa de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir ri dvags dang	
bya'i tshogs me'i 'jigs pa las thar par byas pa	
gang yin pa de /	
nyon cig /	
rgyal po chen po /	
sngon byung ba /	
'das pa'i dus na nags tshal stug po ri dang /	
chu dang /	
rtsva sngon po dang /	
gel ba dang /	
shing s'a la dang /	
pa la sha rnams kyis mdzes par byas pa zhig gi tshal gseb na /	
bya'i tshogs chen po zhig gnas so //	
tshal stug po de na yang shing gnyis phan tshun drud pas me byung bar gyur to //	
de nas bya'i tshogs gang dag 'phur nus pa de dag ni /	
dong @421b ngo //	
'phur mi nus pa gang yin pa dang /	
sgo nga rnams ni /	
de nyid du bor ro //	
de'i tshe byang chub sems dpa' sreg pa zhig tu skyes so //	
byang chub sems dpas me chen po sreg cing rgyang ring po kho na nas 'ong ba mthong ngo //	
mthong nas kyang de sems can de rnams la snying brtse ba chen po skyes so //	
de nas byang chub sems dpa' 'di snyam du sems so //	
bdag gis sems can sdug bsngal bar gyur pa 'di rnams kyi don la brtson par ma byas na /	
bdag gson te yang ci rung /	
bdag gis sems can rnams 'khor ba las ji ltar bsgral bar bya snyam du bsam nas /	
byang chub sems dpa' 'dab ma chus gsher bar byas	
nas me'i phung po'i steng gi nam mkha' la 'dug	
nas 'dab ma sprug cing tshigs su bcad de smras	
pa / 'di dag 'dab ma yod mod kyi //	
'di dag 'phur bar mi nus so //	
'di dag rkang pa yod mod kyi //	
'di dag 'gro bar mi nus so //	
'di dag pha ma 'phur te dong //	
me ni ma g-yo bar 'dug cig /	
byams pa shin tu bsgoms pa yi //	
bden pa'i tshig ni gang yin pa //	
bden pa'i tshig ni de yis su //	
me ni ma g-yo bar 'dug cig /	
lha rnams kyi dbang po brgya byin gyis /	
byang chub sems dpa' sems can la phan par byed pa de mthong ngo //	
mthong nas kyang mi dga' bar gyur te /	
'dis bdag nyid yongs su btang bas /	
de rnams la phan pa ci zhig nus /	
gzhan yang bskal pa bzang po'i byang chub sems dpa' 'di sems can @422a *//	
rnams la phan pa byed pa la skyo bar 'gyur gyi ma la bdag gis 'di'i grogs bya'o //	
snyam nas /	
lha rnams kyi dbang po brgya byin gyis char chen po rab tu phab pas /	
me de rab tu zhi bar gyur to //	
des na sems can de thams cad me'i 'jigs pa las thar par gyur to //	
rgyal po chen po /	
ji snyam du sems /	
de'i tshe de'i dus kyi sreg pa gang yin pa de ni /	
nga nyid byang chub sems dpa'i spyad pa spyod pa de yin no //	
rgyal po chen po /	
de na nga'i byang chub sems dpa'i spyod pas sems can la phan pa byas pa des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang ngas sems can la phan pa byas te	
blon po lnga brgya rang gi sha dang khrag gis	
tshim par byas pa gang yin pa de /	
nyon cig /	
rgyal po chen po /	
sngon byung ba /	
'das pa'i dus na w'a ra n'a si'i grong khyer	
du rgyal po tshangs sbyin zhes bya ba rgyal srid	
byed do // de'i blon po lnga brgya yod pa las /	
khams kyi rgyal phran rnams kyis blon po lnga brgya	
po de rnams kha phyung ba'i gleng gzhi de dag	
rgyal pos thos nas /	
rgyal po de yang chos dang ldan pa /	
snying brtse ba can /	
chos 'dod pa /	
skye bo la byams pa /	
bdag la phan pa dang /	
gzhan la phan par zhugs pa zhig @422b pas /	
des bsam pa /	
'di dag bsad de ci rung snyam nas /	
des de rnams spyugs te /	
de rnams smyags bcad de dong ba las /	
bye gling zhig la phyin to //	
de na de rnams skom pas nyen nas phan tshun brtags na /	
chu gang na yang ma mthong nas de rnams kyis mgrin gcig tu sgra byung ba dang /	
de'i tshe byang chub sems dpa' glang po che rnams	
kyi nang du yan lag bdun legs par gnas pa	
/ glang po che sa srung gi bu'i sha tshugs	
lta bu zhig tu skyes pa de'i bsod nams kyi	
/ mthus / ri sul dag me tog dang /	
'bras bu phun sum tshogs shing /	
rdzing dang /	
mtshe'u dang /	
chu 'bab pa dang ldan no /	
glang po che'i gtso bo des thag ring po na	
gnas bzhin du tshor nas des sna chus bgang nas	
brgyugs te / des blon po de rnams kyi drung du phyin pa dang dbugs phyung nas /	
chus de rnams kyi kha bshal te rgyab tu zhon dang /	
ri sul der btsud de /	
'bras bu dang /	
rtsa ba dang /	
chus tshim par byas shing /	
lam gyis dub pa bsal nas /	
de nas des de rnams la smras pa /	
ri sul 'di'i pha rol ngos na glang po che'i gtso bo'i ro zhig yod kyi /	
de'i rgyu lto khrus te chus khong la /	
rtsa ba dang /	
'bras bu dag bsdus te dengs shig dang de ltar na 'brog 'di rtol bar 'gyur ro //	
de skad ces bstan nas /	
de nas glang po che'i gtso bo de /	
ri de la 'dzegs nas sems bskyed smon lam btab pa /	
ji ltar bdag gis sdug bsngal nyam nga ba 'di las yongs su bskyabs pa dang /	
'brog @423a *//	
'di las rtol ba'i thabs bstan pa dang /	
'di dag gi don du rang gi srog phangs pa yongs su btang ba de bzhin du /	
bdag bla na med pa yang dag par rdzogs pa'i byang chub mngon par rdzogs par sangs rgyas nas /	
bdag gis 'di dag nyid 'khor ba'i dgon pa las sgrol bar gyur cig /	
ces smras nas /	
glang po che des lag pa gnyis kyis sna brdzis nas /	
bdag nyid ri de'i kha nas mchongs pa dang /	
glang po che'i gtso bo lus chen po lhung ma thag tu /	
mod la shi bar gyur to //	
blon po de rnams kyis btsal ba na mthong ste /	
de rnams gnas der song nas de rnams kyis glang	
po che'i gtso bo de mthong ba dang gcig la	
gcig smras pa / glang po che'i gtso bo gang gis bdag cag gi srog 'byin pa de ni /	
'di yin te /	
gal te 'di'i steng du lag pa bzhag na /	
ji ltar bdag cag gi lag pa sa la ltung bar mi 'gyur /	
de nas gnas gtsang ma'i lha rnams kyis /	
bdag nyid chen po 'dis gang gi don du srog	
yongs su btang ba'i yid la re ba yongs su	
rdzogs par gyis shig /	
ces sgra phyung ngo //	
de nas blon po de rnams kyis /	
glang po che'i gtso bo de'i rgyu lto phyung nas bkrus te chus bkang nas rtsab dang /	
'bras bu rnams khyer nas glang po che'i gtso bo de'i ro la mchod pa byas nas /	
'brog de rtol nas phyis smon lam btab pa /	
ji ltar bdag nyid chen po 'dis /	
bdag cag rnams rjes su gzung ba'i phyir rang gi srog yongs @423b su btang ba dang /	
bdag cag 'brog 'di las yongs su bskyabs pa de bzhin du /	
bdag nyid chen po de /	
bla na med pa yang dag par rdzogs pa'i byang	
chub mngon par rdzogs par sangs rgyas nas bdag cag	
'khor ba'i 'brog chen po las yongs su thar par	
byed par gyur cig /	
ces byas so //	
bcom ldan 'das kyis bka' stsal pa /	
rgyal po chen po /	
ji snyam du sems /	
de'i tshe de'i dus kyi glang po che'i gtso bo gang yin pa de ni /	
nga nyid yin no //	
rgyal po chen po /	
ngas bdag nyid yongs su btang ba des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang ngas bdag nyid yongs su btang ba de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs cam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir srog chags stong	
phrag mang po rang gi shas tshim par byas kyang	
nga'i sems nyams pa med pa gang yin pa de	
/ nyon cig /	
rgyal po chen po /	
sngon byung ba /	
'das pa'i dus na /	
klu gzhon nu tsam pa skyes zhes bya ba /	
dang pa bzang ba /	
dge ba'i bsam pa can de /	
tshes brgyad dang /	
bcu bzhi la gnas nas byung nas yan lag brgyad	
dang ldan pa'i gso spyong blangs te gnas gsal bar	
lus chen por byas nas lus btang ste gnas shing	
/ 'jig rten na 'gro ba dang /	
gnas pa la cung zad kyang gnod pa mi byed @424a *//	
do //	
lo nyes byung nas las la mi lta ba'i mi /	
gnag rdzi dang /	
phyug rdzi dang /	
shing 'thun dang /	
lam gyis 'tsho ba dang /	
lam gol bas 'tsho ba'i mi rnams kyis /	
klu'i sha las bcad cing bcad cing bza' bar brtsams te /	
de na ngas dus mang por rang gi shas tshim par byas na yang nga'i sems ma nyams so //	
rgyal po chen po /	
ji snyam du sems /	
de'i tshe de'i dus kyi klu gzhon nu tsam pa skyes gang yin pa de ni /	
nga nyid yin no //	
rgyal po chen po /	
ngas rang gi sha yongs su btang ba des bla	
na med pa yang dag par rdzogs pa'i byang chub	
thob bo // snyam na /	
khyod kyis de ltar mi blta ste /	
'on kyang nga'i de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang ngas bla na med pa yang dag par	
rdzogs pa'i byang chub don du gnyer ba'i phyir sems	
can la phan pa byas pa gang yin pa de	
/ nyon cig /	
rgyal po chen po /	
sngon byung ba /	
mtsho chen po ma dros pa na /	
ngang pa rnams kyi sde dpon yul 'khor skyong zhes bya ba zhig byung bar gyur to //	
de la bu gnyis yod de /	
gang ba dang /	
bzhin rgyas zhes bya ste /	
phu bo ni /	
gang ba'o //	
nu bo ni /	
bzhin rgyas so //	
gang ba ni /	
gtum pa /	
gzu lums can /	
brlang ba zhig pas /	
rgyun kho nar ngang pa rnams la sdig par byed de /	
kha cig la sgro 'byin /	
kha cig la sder mos rma 'byin te /	
de lta bu dang /	
gnod pa gzhan yang brgya phrag @424b dag byas nas	
ngang pa rnams ngang pa'i sde dpon yul 'khor skyong	
gi drung du song nas nyi ma re re zhing	
yang go bar byed pa dang /	
des bsam pa /	
gang ba ni /	
gtum pa /	
gzu lums can /	
brlang pa yin te /	
gal te 'di rgyal tshab tu bcug na /	
bdag 'das pa dang /	
'dis ngang pa'i khyu bshig par 'gyur gyi /	
'di la thabs shig bsham par bya'o //	
snyam nas /	
des gang ba dang /	
bzhin rgyas gnyis ka bkug ste smras pa /	
'bab chu'i dong dang /	
mtsho dang /	
mtshe'u rnams bltas te nga'i drung du thog mar su 'ongs pa de /	
ngas ngang pa rnams kyi sde dpon du gzhug go /	
de gnyis phan tshun 'gran pas 'khor lnga brgya lnga brgya dang dong ba las /	
de gnyis kyis 'bab chu'i dong dang /	
mtsho dang /	
mtshe'u rnams phan tshun du bltas nas /	
de gnyis rim gyis w'a ra n'a si'i grong khyer du phyin to //	
de'i tshe w'a ra n'a si'i grong khyer na rgyal	
po tshangs sbyin zhes bya ba rgyal srid byed de	
/ 'byor ba dang /	
rgyas pa dang zhes bya ba nas skye bo dang	
mi mang pos rab tu gang ba zhes bya ba'i	
bar du ste / w'a ra n'a si'i skyed mos tshal na de'i rdzing tshangs ldan zhes bya ba /	
mtsho bas khyad par du 'phags par zab pa zhig yod de /	
de las chu las skye ba'i me tog rnam pa sna tshogs bskyed cing /	
phyogs bzhi 'khor bar yang me tog dang /	
'bras bu'i shing stong phrag du ma dag bskrun nas /	
de autpal dang /	
padma dang /	
ku mu da dang /	
padma dkar pos khebs la /	
shing rnam pa du mas stug por brgyan nas bya rnam pa mang po dag skad 'byin to //	
de'i 'byor @425a *//	
pa de mthong nas /	
gang ba ngang pa lnga brgyas yongs su bskor te babs nas /	
ci dgar rgyu zhing /	
des rtse bar brtsams so //	
bzhin rgyas la yang rang gi khyus smras pa /	
khyod kyang bogs la rtsed mo mdzod /	
des smras pa /	
re zhig rgyal srid je blangs la /	
de nas phyis 'ongs te rtse bar bya'o //	
zhes des myur bar song nas rgyal srid blangs te /	
de nas ngang pa lnga brgyas yongs su bskor nas	
w'a ra n'a sir lhags te tshangs ldan gyi rdzing	
du babs nas rtse bar brtsams te /	
de de lta bu'i bag yod pas gnas pa /	
skye bo'i tshogs kyis mthong nas ya mtshan skyes te /	
ae ma ho /	
ngang pa'i sde dpon mchog tu blta na sdug pa'i gzugs can gang nas 'dir 'ongs /	
tshangs ldan gyi rdzing gi rgyun du gyur cing /	
chu na rgyu ba'i bya thams cad gzugs mdzes pas zil gyis mnan te /	
'jig rten dga' ba bskyed cing dga' mgur gnas so //	
de nas w'a ra n'a si na gnas pa'i skye bo'i tshogs thams cad kyis thos nas /	
tshangs ldan gyi rdzing bu'i mtha' yongs su bskor te /	
de bag skyong zhing gnas pa dang /	
gzugs mdzes pa la blta zhing gnas so //	
blon po rnams kyis rgyal po la rig par byas pa /	
lha /	
ngang pa'i sde dpon zhig ga zhig cig nas mchis nas /	
de tshangs ldan gyi rdzing du 'khor brgya phrag du	
ma dang babs te chu na rgyu ba'i bya thams	
cad gzugs mdzes pas zil gyis mnan nas /	
'jig rten dga' ba bskyed cing /	
bag brkyang ste gnas shing mchis so //	
@425b rgyal pos smras pa /	
shes ldan dag /	
gal te de ltar gyur na bya ba rnams khug cig /	
de rnams kyis bkug nas /	
rgyal pos smras pa /	
shes ldan dag /	
tshangs ldan gyi mtsho na bya mchog tu gzugs mdzes pa /	
blta na sdug pa /	
ngang pa'i sde dpon zhig ga zhig cig nas 'ongs so //	
zhes thos kyi /	
khyed cag gis de gcig pu ma snad par rnyis bzung la nga'i drung du khyer te shog cig /	
des de rnyi ma chag tu 'jam pos rma ma byung bar bzung ba dang /	
des tshigs su bcad de smras pa /	
bdag ni dam pos rnyis bzung bas /	
mi yi dbang song byar med kyi //	
ci nas ngang pa'i khyu dag ni //	
myur du ma dros 'deng bar gyis //	
ngang pa lnga brgyar gcig gis ma tshang ba ni /	
bros so //	
de nas gcig pu rnyis bzung bas mya ngan gyis non cing gnas pa de /	
bya ba rnams kyis mthong nas ngo mtshar skyes te /	
rgyal pos 'jigs nas ma snad pa dang /	
ma shi bar de dag gi ngang pa'i sde dpon de khyer nas rgyal po'i drung du song ngo /	
pas rang nyid song ngo //	
gcig shos de yang gzung bzhin du chags pa'i rnyis bcings pas rang nyid song ngo //	
ngang pa'i sde dpon rgyal po la phul ba dang /	
rgyal pos smras pa /	
shes ldan dag /	
gcig shos 'di /	
ci ste khyer te 'ongs /	
de rnams kyis smras pa /	
lha /	
bdag cag gis ni /	
'di ma bzung na /	
'on kyang rang nyid mchis lags so //	
rgyal po mchog tu ngo mtshar du gyur te dad pa chen po skyes so //	
de nas rgyal pos ngang pa'i de dpon seng ge'i khri steng du bzhag go //	
de nas ngang @426a *//	
pa'i sde dpon gyis mi'i skad kyis gang thos nas	
rgyal po 'khor dang bcas pa dge ba bcu'i las	
kyi lam la bkod pa de lta bu'i chos bshad	
pa byas so // rgyal pos blon po rnams la bsgo ba /	
shes ldan dag /	
dengs la /	
w'a ra n'a si'i grong khyer du dril sgrog tu chug la /	
nga'i yul na chu na rgyu ba'i srog chags rnams sus kyang ma gsod cig /	
de rnams kyis dril sgrog tu bcug nas /	
su yang chu na rgyu ba'i srog chags ma gsod cig /	
bcom ldan 'das kyis bka' stsal pa /	
rgyal po chen po /	
ji snyam du sems /	
de'i tshe de'i dus kyi ngang pa'i sde dpon bzhin rgyas gang yin pa de ni /	
nga nyid yin te /	
de na ngas sems can de snyed la phan pa byas so //	
rgyal po chen po /	
ngas sems can la phan pa byas pa des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang ngas sems can la phan pa byas pa des ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sems can la	
phan pa byas te dge ba la btsud pa gang	
yin pa de / nyon cig /	
rgyal po chen po /	
sngon byung ba /	
ston pa mig mdzes zhes bya ba /	
phyi rol pa'i mu stegs rdzu 'phrul dang ldan pa /	
'dod pa rnams las 'dod chags dang bral ba zhig byung ste /	
@426b ston pa mig mdzes kyi nyan thos brgya phrag du ma dang /	
stong phrag du ma dang /	
brgya stong phrag du ma byung ngo //	
ston pa mig mdzes nyan thos rnams la chos ston pa ni /	
shin tu zad par 'gyur ba ma yin /	
shin tu dri ma med par 'gyur ba ma yin /	
shin tu tshangs par spyod pa la gnas par 'gyur ba ma yin te /	
tshangs pa'i 'jig rten dang skal ba mnyam pa'i bar yin no //	
ston pa mig mdzes kyi nyan thos thams cad kyi	
thams cad du bslab pa yongs su rdzogs pa gang	
yin pa de dag ni /	
tshangs pa'i gnas pa bzhi bsgoms nas /	
'dod pa rnams la 'dod pa'i 'dun pa spangs te /	
de la lan mang du gnas shing /	
tshangs pa'i 'jig rten dang skal ba mnyam par skyes so //	
thams cad kyi thams cad du ma yin pa gang dag yin pa de las /	
kha cig ni /	
'phrul dgar ro //	
kha cig ni /	
dga' ldan du /	
kha cig ni /	
sum cu rtsa gsum pa dang /	
rgyal chen bzhi'i ris dang /	
rgyal rigs shing s'a la chen po lta bu dang /	
bram ze'i rigs shing s'a la chen po lta bu dang /	
khyim bdag gi rigs shing s'a la chen po lta bu rnams dang skal ba mnyam par skyes so //	
de nas ston pa mig mdzes 'di snyam du sems te /	
gal te bdag nyan thos rnams dang lhan cig 'gro ba mnyam pa dang /	
skye ba mnyam pa dang /	
tshe phyi ma mnyam pa ni /	
'os pa ma yin gyi /	
ma la bdag gis gong du bsam gtan gnyis pa byams pas bsgom par bya'o //	
snyam nas /	
de bsam gtan gnyis pa bsgoms pas 'od gsal gyi lha rnams dang skal ba mnyam @427a *//	
par skyes par gyur to //	
rgyal po chen po /	
de'i tshe de'i dus na /	
ston pa mig mdzes zhes bya bar gyur pa de /	
gzhan zhig yin snyam na /	
khyod kyis de ltar mi blta ste /	
nga nyid de'i tshe de'i dus na /	
ston pa mig mdzes zhes bya ba /	
phyi rol pa'i mu stegs rdzu 'phrul dang ldan pa /	
'dod pa rnams las 'dod chags dang bral ba nga yin par gyur te /	
nga nyid kyi nyan thos brgya phrag du ma dang /	
stong phrag du ma dang /	
brgya stong phrag du ma byung bar gyur pa'i nyan thos rnams la nga nyid kyis /	
shin tu zad par 'gyur ba ma yin /	
shin tu dri ma med par 'gyur ba ma yin /	
shin tu tshangs par spyod pa la gnas par 'gyur ba ma yin gyi /	
tshangs pa'i 'jig rten dang skal ba mnyam pa'i bar gyi chos bshad do //	
rgyal po chen po /	
ji snyam du sems /	
ngas sems can la phan pa byas pa des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer ba'i phyir sems can la	
phan pa byas pa gang yin pa de ni nyon	
cig / rgyal po chen po /	
sngon byung ba /	
ston pa lkugs 'phye zhes bya ba /	
phyi rol pa'i mu stegs rdzu 'phrul dang ldan pa /	
'dod pa rnams la 'dod chags dang bral ba zhig byung @427b par gyur to //	
de bram ze'i khye'u lnga brgya slob par byed do //	
de nas dus gzhan zhig na ston pa lkugs 'phye 'di snyam du sems te /	
ci'i phyir bram ze'i khye'u 'di rnams kyis mngon par	
shes pa lnga mngon sum du ma byas snyam mo	
// de yang 'di snyam du sems te /	
'di rnams g-yang gzhi dang /	
shing shun dang dbyug gu dang /	
ril ba spyi lugs dang /	
blugs gzar gyi snod lhag par 'chang zhing /	
tshod rngad dang /	
autpala'i rtsa ba sbyor ba la brtson par gnas pa las gyur to //	
snyam mo //	
de nas ston pa lkugs 'phyes 'di snyam du sems te /	
gal te bram ze'i khye'u rnams la nan tur zhig ma byas na dbral bar dka'o //	
snyam mo //	
byang chub sems dpa' rnams kyi gdul ba la mkhas pa ni /	
bla na med pa yin pas /	
de nas ston pa lkugs 'phyes /	
bram ze'i khye'u rnams la smras pa /	
bram ze'i khye'u dag zla ba gsum po 'di dag la /	
kho bo nang du yang dag 'jog 'dod kyis /	
kho bo la 'bras bu dang /	
rtsa ba stob pa'i bram ze'i khye'u gcig dang /	
gso sbyong bco lnga pa de nyid ma gtogs par bram ze'i khye'u su yang ma 'ongs shig /	
bram ze'i khye'u de rnams kyis kyang khrims su bcas pa /	
bdag cag las /	
dbyar gyi nang logs su rtsa ba dang /	
'bras bu stob pa'i bram ze'i khye'u gcig dang /	
gso sbyong bco lnga pa de nyid ma gtogs par	
bram ze'i khye'u su yang mkhan po blta zhing 'gro	
bar mi bya'o // bdag cag las /	
dbyar gyi nang logs su rtsa ba dang /	
@428a *// 'bras bu stob pa'i bram ze'i khye'u gcig dang /	
gso sbyong bco lnga pa de nyid ma gtogs par	
gang zhig mkhan po blta zhing song bar gyur na	
/ de ni /	
bdag cag gis nyes pa can du brtsi'o //	
zhes byas nas /	
ston pa lkugs 'phye zla ba gsum po de la nang du yang dag 'jog la zhugs pa dang /	
rtsa ba dang /	
'bras bu stob pa'i bram ze'i khye'u gcig dang /	
gso sbyong bco lnga pa de nyid ma gtogs par	
bram ze'i khye'u su yang de'i drung du mi 'gro'o	
// ston pa lkugs 'phyes rgyang ring po kho na nas ri dvags shig mthong ngo //	
mthong nas kyang 'di skad ces smras so //	
ri dvags 'ongs pa legs so //	
tshur ri dvags khyod dang /	
kho bo ni /	
mtshungs te /	
khyod kyang zas lto 'grangs cam gyis chog cing kun tu chog la /	
kho bo yang lto 'grangs tsam gyis chog cing kun tu chog na /	
'di na kha cig ni /	
de lta ma yin te /	
ha cang tshod rngad dang /	
autpa la'i rtsa ba sbyor ba la brtson par gnas so //	
de nas bram ze'i khye'u de rnams 'di snyam du sems te /	
gdon mi za bar mkhan po ni /	
brtul zhugs rdzogs par gyur te /	
'di ltar /	
mkhan po ri dvags dang lhan cig smra bar byed do //	
snyam du sems nas /	
ston pa lkugs 'phyes gang na ba der dong ste lhags pa dang /	
ston pa'i rkang pa gnyis la mgo bos phyag 'tshal nas phyogs gcig tu 'dug go /	
de nas ston pa lkugs 'phye cang mi smra'o //	
de nas bram ze'i khye'u de rnams 'di snyam du sems te /	
gdon mi za bar mkhan po @428b ni /	
brtul zhugs rdzogs par gyur te /	
'di ltar /	
mkhan po ri dvags dang lhan cig smra bar byed do //	
snyam du bsam nas /	
ston pa lkugs 'phye ni /	
gang gi phyir ri dvags dang lhan cig smra bar byed kyi /	
mi rnams dang ni ma yin no //	
zhes smras nas stan las langs te dong ngo //	
de nas ri dvags kyi brtul zhugs can zhig /	
ston pa lkugs 'phye gang na ba der song ba dang /	
ston pa lkugs 'phyes rgyang ring po kho na nas ri dvags kyi brtul zhugs can mthong ngo //	
mthong nas kyang 'di skad ces smras so //	
ri dvags kyi brtul zhugs can khyod 'ongs pa legs so //	
tshur khyod dang /	
kho bo ni /	
mtshungs te /	
khyod kyang g-yang gzhi gcig thogs /	
kho bo yang g-yang gzhi gcig thogs /	
khyod kyang ril ba dang /	
dbyug gu dang /	
blugs gzar gyi snod re re thogs /	
kho bo yang re re thogs /	
khyod kyang bsod snyoms lto 'grangs tsam gyis chog cing kun tu chog la /	
kho bo yang bsod snyoms lto 'grangs tsam gyis chog cing kun tu chog na /	
'di na kha cig ni /	
de lta ma yin te /	
g-yang gzhi dang /	
shing shun dang /	
dbyug gu dang /	
ril ba dang /	
blugs gzar gyi snod lhag pa 'chang zhing /	
ha cang tshod rngad dang /	
khre rgod dang /	
autpala'i rtsa ba sbyor ba la brtson par gnas so //	
de nas bram ze'i khye'u de rnams 'di snyam du sems te /	
ji ltar /	
mkhan po 'dod chen che ba la ni /	
rnam par smod la /	
'dod chen chung ba la ni /	
bstod pas don gyis na /	
mkhan pos bdag cag la nan @429a *//	
tur byas kyi /	
ma la bdag cag gis g-yang gzhi dang /	
shing shun dang /	
dbyug gu dang /	
ril ba dang /	
blugs gzar gyi snod lhag pa chu bo rtag 'bab kyi nang du bor la /	
mkhan po gang na ba der 'dong ngo //	
zhes de rnams kyis g-yang gzhi dang /	
shing shun dang /	
dbyug gu dang /	
ril ba dang /	
blugs gzar gyi snod lhag pa rnams chu bo rtag 'bab kyi nang du bor nas /	
rgyud gtsang ba dang /	
spyod pa gzhung bzhin du byas nas ston pa lkugs	
'phye gang na ba der dong ste lhags pa dang	
/ ston pa lkugs 'phye'i rkang pa gnyis la mgo bos phyag 'tshal te phyogs gcig tu 'dug go /	
ston pa lkugs 'phyes bram ze'i khye'u de rnams kyi bsam pa dang /	
bag la nyal dang /	
khams dang /	
rang bzhin shes nas /	
ji ltar bram ze'i khye'u lnga brgya po de dag	
gis mngon par shes pa lnga mngon sum du byas	
pa de lta bu'i chos bshad pa byas so //	
rgyal po chen po /	
ji snyam du sems /	
de'i tshe de'i dus kyi ston pa lkugs 'phye gang yin pa de ni /	
nga nyid yin no //	
rgyal po chen po /	
ngas sems can la phan pa byas pa gang yin	
pa des bla na med pa yang dag par rdzogs	
pa'i byang chub thob bo //	
snyam na /	
khyod kyis de ltar mi blta ste /	
'on kyang nga'i de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
rgyal po chen po /	
gzhan yang /	
ngas bla na med pa yang dag par rdzogs pa'i	
byang chub don du gnyer @429b pa'i phyir byang chub	
sems dpa'i spyod pas sems can la phan pa byas	
pa gang yin pa de /	
nyon cig /	
rgyal po chen po /	
sngon byung ba'i mi rnams kyi tshe lo brgyad khri thub par gyur to //	
mi rnams kyi tshe lo brgyad khri thub pa na /	
'dzam bu'i gling 'di nyid 'byor bar gyur cing zhes	
bya ba rgyas par ji skad chos ldan gyi mdo	
las 'byung ba lta bu'o //	
ji tsam na /	
mi tshe lo brgyad khri thub pa rnams la lus kyi gnod pa 'di lta bu byung ste /	
'di lta ste /	
grang ba dang /	
tsha ba dang /	
bkres pa dang /	
skom pa dang /	
'dod pa dang /	
za ba dang /	
rga ba'o //	
mi rnams kyi tshe lo brgyad khri thub pa na /	
rgyal po byed ldan zhes bya ba byung ste /	
rgyal po byed ldan gyi skyed mos tshal gyi gnas	
na shing n+ya gro dha'i rgyal po shin tu rab	
gnas zhes bya ba zhig yod do //	
n+ya gro dha'i rgyal po shin tu rab gnas kyi	
drung na bram ze shing s'a la chen po lta	
bu rtsibs kyi mu khyud ces bya ba /	
bram ze'i khye'u lnga brgya tsam la /	
bram ze rnams kyi gsang tshig klog tu 'jug go /	
de nas bram ze shing s'a la chen po lta	
bu rtsibs kyi mu khyud gcig pu dben par sdod	
nas sems la sems kyi rtog pa 'di lta bu	
skyes te / mi rnams ni /	
tshe thung la tshe phyi mar 'gro dgos te /	
skyes pa la mi 'chi ba med pas /	
dge ba bya zhing tshangs par spyod pa spyad dgos na /	
'on kyang da ltar mi 'di dag ni /	
'di lta ste /	
don spyad pa dang /	
bsod nams spyad pa dang /	
dge ba spyad pa la sems las chung du /	
sems las chung ngur gnas par byed kyi /	
@430a *// ma la bdag skra dang kha spu bregs la /	
gos ngur smrig bgos te dad pa yang dag pa	
kho nas khyim nas khyim med par rab tu 'byung	
bar bya'o // snyam mo //	
de nas bram ze'i shing s'a la chen po lta	
bu rtsibs kyi mu khyud kyis bram ze'i khye'u rnams	
la smras pa / bram ze'i khye'u dag /	
shes par gyis shig /	
'di na kho bo gcig pu zhes bya ba nas rab tu 'byung ngo //	
zhes bya ba'i bar rgyas par sbyar ro //	
bram ze'i khye'u dag /	
bdag ni /	
skra dang kha spu bregs te zhes bya ba nas rab tu 'byung na /	
shes ldan dag ci byed /	
kye mkhan po /	
bdag cag gis gang cung zad ci 'tshal ba de thams cad ni /	
shes ldan mkhan po la brten nas lags pas /	
gal te shes ldan mkhan po skra dang kha spu bregs zhes bya ba nas rab tu 'byung na /	
bdag cag kyang shes ldan mkhan po rab tu byung ba'i rjes su rab tu 'byung bar bgyi'o //	
bram ze'i khye'u dag /	
de'i dus la dbab par shes par gyis shig /	
de nas bram ze'i shing s'a la chen po lta	
bu rtsibs kyi mu khyud skra dang kha spu bregs	
nas zhes bya ba nas rab tu byung zhes bya	
ba'i bar du ste /	
bram ze'i khye'u lnga brgya po de rnams kyang skra	
dang kha spu bregs nas gos ngur smrig bgos te	
/ bram ze shing s'a la chen po lta bu	
rtsibs kyi mu khyud rab tu byung ba'i rjes su	
rab tu byung ngo //	
de nas bram ze shing s'a la chen po lta	
bu rtsibs kyi mu khyud kyis mya ngan las 'da'	
bar mi 'gyur ba'i sgrib pa la spangs nas zhes	
bya ba nas rgyas par byams @430b pa dang ldan	
pa'i sems zhes bya ba dang /	
rgyas par snying rje dang /	
dga' ba dang /	
btang snyoms kyi bar du brjod par bya ste /	
btang snyoms dang ldan pa'i sems 'khon med pa /	
'gran zla med pa /	
gnod pa med pa /	
yangs pa /	
rgya chen por gyur pa /	
tshad med pa /	
shin tu bsgoms pas mos te khyab par byas nas rdzogs par byas te gnas so //	
de nas bram ze shing s'a la chen po lta bu rtsibs kyi mu khyud kyi ming /	
bram ze shing s'a la chen po lta bu rtsibs kyi mu khyud /	
bram ze shing s'a la chen po lta bu rtsibs	
kyi mu khyud ces bya ba'i ming gang yin pa	
nub par gyur cing /	
ston pa rtsibs kyi mu khyud ces bya bar grags so //	
de nas ston pa rtsibs kyi mu khyud kyis bram ze'i khye'u rnams la smras pa /	
bram ze'i khye'u dag /	
mi rnams ni /	
tshe thung ba /	
nyon mongs pa /	
ring por mi thogs pa yin la /	
de yang sdug bsngal dang ldan no //	
dper na /	
rtsva'i rtse mo la chags pa'i zil pa ni /	
nyi ma shar ba'i tshe myur bar ldang zhing ring por mi gnas so //	
bram ze'i khye'u dag /	
de bzhin du mi rnams kyi tshe yang zil pa	
dang 'dra ba ring por mi thogs par nyon mongs	
pa yin la / de yang sdug bsngal dang ldan no //	
dper na /	
chu la ri mo mkhan gyis ri mo bris pa ni /	
myur du 'jig cing ring por mi gnas so //	
bram ze'i khye'u dag /	
de bzhin du mi rnams kyi tshe yang chu'i ri mo bzhin du ring por mi gnas pa /	
nyon mongs pa yin la /	
de yang sdug bsngal dang ldan no //	
dper na /	
chu la dbyug pas khram @431a *//	
btab pa ni /	
myur du 'jig cing ring por mi gnas so //	
de bzhin du tshe yang dbyug pas bris pa lta bu yin no //	
dper na /	
khor yug chur bor ba ni /	
myur du 'bying zhing ring por mi gnas so //	
de bzhin du tshe yang khor yug lta bu yin no //	
dper na /	
rdo rje chur bor ba ni /	
myur du 'bying zhing ring por mi gnas so //	
de bzhin du tshe yang rdo rje chur bor ba lta bu yin no //	
dper na; dbyug pa gnam du 'phangs pa ni /	
myur du ltung zhing ring por mi gnas so //	
de bzhin du tshe yang dbyug pa gnam du 'phangs pa lta bu yin no //	
dper na /	
thags bcas pa ji tsam btags pa de tsam du	
btag par bya ba rting la thug par 'gyur ro	
// de bzhin du srog kyang btag par bya ba rting la thug pa lta bu yin no //	
dper na /	
gsad par khrid pa'i phyugs ni /	
gom pa re re bor zhing gsad pa la nye ba yin no //	
de bzhin du tshe yang gsad pa'i phyugs lta bu yin no //	
dper na /	
gsad par khrid pa'i mi ni /	
gom re re bor zhing gsad pa la nye ba yin no //	
de bzhin du tshe yang gsad pa'i mi lta bu yin no //	
dper na /	
sha'i kham tshad cig zangs chu mang po'i nang du bcug ste /	
'og nas me sbar na /	
myur du gor bar 'gyur zhing ring por mi gnas so //	
de bzhin tshe yang sha'i kham tshad lta bu yin no ////	
'dul ba gzhi /	
bam po lnga bcu pa /	
dper na /	
ri las 'bab pa'i chu bo gting zab pa /	
shugs drag pa /	
thag ring por 'bab @431b pa; shing rtsi 'ded par byed pa ni /	
nyin zhag de dag 'das shing /	
skad cig dang /	
thang gcig dang /	
yud tsam de dag 'das na /	
chu'i gnas pa dang /	
'jig pa mi mngon no //	
de bzhin du mi rnams kyi tshe yang chu bo'i rgyun lta bu ste /	
ring por mi thogs par nyon mongs pa yin la /	
de yang sdug bsngal dang ldan no //	
bram ze'i khye'u dag /	
bdag ni byams pa dang ldan pa zhes bya ba nas /	
rgyas par snying rje dang /	
dga' ba dang /	
btang snyoms dang ldan pa'i sems zhes bya ba nas gnas so //	
zhes bya ba'i bar du'o //	
bram ze'i khye'u dag /	
tshur khyed kyis kyang byams pa dang ldan pa'i sems dang /	
snying rje dang /	
dga' ba dang /	
btang snyoms dang ldan pa'i sems kyi bar gyis gnas par gyis shig /	
rgyal po chen po /	
ston pa rtsibs kyi mu khyud de /	
de tsam du tshe ring /	
de tsam du ring du gnas /	
de tsam gyis tshe'i mthar thug pa yang re zhig /	
dge slong dag la mi rnams ni /	
tshe thung ba /	
ring por mi thogs pa /	
nyon mongs pa yin la /	
de yang sdug bsngal dang ldan no //	
zhes bya ba de lta bu'i chos ston no //	
rgyal po chen po /	
de ji snyam du sems /	
de'i tshe de'i dus na ston pa rtsibs kyi mu khyud ces bya bar gyur pa de /	
gzhan zhig yin snyam na /	
khyod kyis de ltar mi blta ste /	
'on kyang nga nyid de'i tshe de'i dus na /	
ston pa rtsibs kyi mu khyud ces bya bar gyur to //	
rgyal po chen po /	
ngas sems can rnams la phan pa byas pa des /	
bla na med pa yang dag par rdzogs pa'i byang chub thob bo //	
snyam na /	
khyod kyis de ltar mi @432a *//	
blta ste /	
'on kyang nga'i de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
ston pa mig mdzes ji lta bar /	
bram ze'i khye'u 'joms byed dang /	
glang po skyong yang de dang 'dra'o //	
rgyal po chen po /	
gzhan yang /	
ngas bla na med pa yang dag par rdzogs pa'i byang chub don du gnyer ba na /	
nga byang chub sems dpa'i spyod pa la shes rab chen po dang /	
spobs pa chen por gyur nas sems can la phan pa byas pa gang yin pa de nyon cig /	
rgyal po chen po /	
sngon byung ba /	
rgyal po phyogs bdag ces bya ba zhig byung ste /	
rgyal po phyogs bdag gi pu gzhon nu rdul phran zhes bya ba zhig byung ngo //	
rgyal po phyogs bdag la bram ze shing s'a la	
chen po lta bu gnag lhas skyes zhes bya ba	
zhig yod de / bram ze shing s'a la chen	
po lta bu gnag lhas skyes kyi bu bram ze'i	
khye'u me gso zhes bya ba mkhas pa /	
gsal ba /	
yid gzhungs pa /	
gzhung dang mthun par spyod pa'i shes rab dang ldan pa zhig yod de /	
'di ltar /	
de ni /	
pha bram ze gnag lhas skyes zhing las kyi mtha'	
gang yin pa de rnams bram ze'i khye'u me gsol	
'dri zhing byed do //	
don bya ba'i don nges par brtag pa gang yin	
pa de rnams kyang bram ze'i khye'u me gso la	
dris nas byed kyi /	
ma dris par ni ma yin no //	
gzhon nu rdul phran dang /	
rgyal po'i 'khor rgyal rigs drug gi grongs po dang /	
snying du sdug pa dang /	
ne'u zla yang yin @432b no; ;gang gi tshe rgyal po phyogs bdag rtse 'dod pa'am /	
dga' bar 'dod pa'am /	
dga' mgur spyod 'dod par gyur pa de'i tshe /	
des dgos pa thams cad dang /	
las su bya ba thams cad bram ze gnag lhas skyes la slar gtad nas /	
steng gi khang bzang gi gzhi la skyes pa med par song ste /	
rol mo rnams kyis rtse bar byed /	
dga' bar byed /	
dga' mgur spyod par byed do //	
de nas dus gzhan zhig na bram ze gnag lhas skyes shi'o //	
de shi ba na rgyal po phyogs bdag shin tu sdug bsngal zhing /	
yid mi bde bar gyur to //	
sdug bsngal zhing yid mi bde ba'i tshor ba nyams su myong nas /	
kyi hud bram ze gnag lhas skyes shi bas /	
bdag che thang du dmas par gyur to //	
kyi hud bram ze gnag lhas skyes shi bas bdag	
nyid shin tu che thang du dmas par gyur to	
zhes zer ro // de nas gzhon nu rdul phran	
rgyal po phyogs bdag gang na der song ste phyin	
zhes zer ro // pa dang / rgyal po phyogs bdag la 'di skad ces smras so //	
lha /	
ci'i slad du bram ze gnag lhas skyes gum pas	
shin tu sdug bsngal zhing thugs la gcags par gyur	
te / sdug bsngal zhing thugs la gcags pa'i tshor ba nyams su myong bar mdzad /	
gzhon nu /	
kho bo gang gi tshe rtse 'dod pa'am /	
dga' bar 'dod pa'am dga' mgur spyod par 'dod pa gyur pa de'i tshe /	
kho bo'i dgos pa thams cad dang /	
las su bya ba thams cad bram ze gnag lhas skyes la slar gtad nas /	
steng gi khang bzang gi gzhi na skyes pa med par song nas rol mo rnams kyis rtse @433a *//	
bar byed /	
dga' bar byed /	
dga' mgur spyod par byed do //	
da ni /	
kho bo 'di snyam du sems te /	
kyi hud bram ze gnag lhas skyes shi bas bdag che thang du dmas par gyur to //	
kyi hud bram ze gnag lhas skyes shi bas bdag shin tu che thang du dmas par gyur to //	
snyam mo //	
lha /	
bram ze gnag lhas skyes gum pas shin tu sdug	
bsngal zhing thugs mi dgyes par gyur te sdug bsngal	
zhing thugs mi dgyes pa'i tshor ba nyams su myong	
bar ma mdzad cig /	
de ci'i slad du zhe na /	
lha /	
bram ze gnag lhas kyi bu bram ze'i khye'u me gso zhes bgyi ba mkhas pa /	
gsal ba; yid gzhungs pa /	
gzhung dang mthun par spyod pa'i shes rab dang ldan pa zhig mchis te /	
'di ltar /	
de'i pha bram ze gnag lhas skyes kyi las kyi	
mtha' bgyis pa gang lags pa de dag kyang bram	
ze'i khye'u me gso la dris nas bgyid kyi /	
ma dris par ni /	
ma lags so //	
don du bgyi ba'i don nges par brtag pa gang lags pa de dag kyang /	
bram ze'i khye'u me gso la dris nas bgyid kyi /	
ma dris par ni /	
ma lags so //	
lha /	
de lta lags pas /	
pha gnag lhas skyes kyi las thabs su dbang bskur du gsol /	
de nas rgyal po phyogs bdag gis /	
bram ze'i khye'u me gso pho nyas bkug nas 'di skad ces smras so //	
bram ze'i khye'u /	
khyod ngas ded phyin chad nas pha gnag lhas skyes kyi las thabs su bcug go /	
bka' bzhin 'tshal zhes bram ze'i khye'u me gsos mnyan to //	
@433b de nas bram khye'u khye'u me gso de /	
pha bram ze gnag lhas skyes byed byed pa'i zhing	
las kyi mtha' gang yin pa de rnams kyang byed	
do // de'i pha bram ze gnag lhas skyes don	
du bya ba'i don nges pa can rtog rtog pa	
gang yin pa de dag kyang de nges par rtog	
do // go / de nas bram ze'i khye'u me gso'i ming /	
bram ze'i khye'u me gso zhes bya ba gang yin pa de nub par gyur cing /	
bram ze gnag lhas skyes /	
bram ze gnag lhas skyes zhes bya bar grags so //	
de nas bram ze gnag lhas skyes kyis /	
rgyal po'i 'khor rgyal rigs drug pho nyas bkug nas 'di skad ces smras so //	
shes ldan dag /	
tshur khyed gzhon nu rdul phran gang na ba der dong la phyin pa dang /	
gzhon nu rdul phran la rgyal ba dang tshe spel ba dag byos la /	
gzhon nu rdul phran la 'di skad ces /	
ji ltar rdul phran khyod bde na /	
de bzhin du bdag cag kyang bde zhing /	
ji ltar rdul phran khyod sdug bsngal na /	
de bzhin du bdag cag kyang sdug bsngal bar 'gyur la /	
rgyal po'i 'khor rgyal rigs drug po ni /	
rdul phran khyod kyi grogs po dang /	
snying du sdug pa dang /	
ne'u zla yin gyi /	
rdul phran khyod /	
gal te yab 'das nas yab kyi rgyal srid kyi dbang phyug la bzhag na /	
ci nas kyang bdag cag la longs spyod dag las /	
longs spyod kyi bgo bsha' mdzod cig ces gyis shig /	
mkhan po /	
bka' bzhin 'tshal zhes rgyal po'i 'khor rgyal rigs drug gis /	
bram ze gnag lhas skyes las mnyan nas gzhon nu rdul phran gang na ba der dong @434a *//	
ste phyin pa dang /	
gzhon nu rdul phran la rgyal ba dang /	
tshe spel ba dag byas nas /	
gzhon nu rdul phran la 'di skad ces smras so //	
ji ltar rdul phran khyod bde na /	
de bzhin du bdag cag bde zhing /	
ji ltar rdul phran khyod sdug bsngal na /	
de bzhin du bdag cag sdug bsngal bar 'gyur la /	
rgyal po'i 'khor rgyal rigs drug ni /	
rdul phran khyod kyi grogs po dang /	
snying du sdug pa dang /	
ne'u zla lags kyi /	
rdul phran khyod /	
gal te yab 'das nas /	
rgyal srid kyi dbang phyug la bzhag na /	
ci nas kyang bdag cag la longs spyod dag las /	
longs spyod kyi bgo bsha' mdzod cig /	
de bzhin du bya'o //	
zhes gzhon nu rdul phran gyis mnyan to //	
de nas dus gzhan zhig na rgyal po phyogs bdag dus las 'das te shi bar gyur na /	
blon po'i tshogs rnams dang /	
sna chen po la gtogs pa dang /	
rgyal khrims 'dod pa rnams dang /	
gsang tshig lhan cig 'don pa rnams kyis /	
gzhon nu rdul phran pha'i rgyal srid kyi dbang phyug la bzhag cing /	
de rgyal srid la dbang bskur ba'i phyir dbang bskur ro //	
de nas gzhon nu rdul phran gyi ming /	
gzhon nu rdul phran ces bya ba gang yin pa de nub cing /	
rgyal po rdul phran zhes bya bar grags so //	
de nas rgyal po rdul phran gyis /	
bram ze gnag lhas skyes pho nyas bkug nas 'di skad ces smras so //	
mkhan pos nga'i yab la ji ltar rjes su ston	
pa de ltar nga la'ang da phyin chad rjes su	
ston par bya bar soms shig /	
bka' @434b bzhin 'tshal zhes bram ze gnag lhas skyes kyis mnyan to //	
de nas bram ze gnag lhas skyes kyis /	
rgyal po'i 'khor rgyal rigs drug pho nyas bkug ste 'di skad ces smras so //	
shes ldan dag /	
khyed cag rgyal po rdul phran gang na ba der dong la phyin pa dang /	
rgyal po rdul phran la rgyal ba dang /	
tshe spel ba dag byos la 'di skad ces /	
lha /	
lha gzhon nur gyur pa na bdag cag spyan sngar mchis nas 'di skad ces /	
ji ltar rdul phran khyod bde na /	
de bzhin du bdag cag bde zhing /	
ji ltar rdul phran khyod sdug bsngal na /	
de bzhin du bdag cag sdug bsngal bar 'gyur la /	
rgyal po'i 'khor rgyal rigs drug po ni; rdul phran khyod kyi grogs po dang /	
snying du sdug pa dang /	
ne'u zla lags kyi /	
rdul phran khyod /	
gal te yab 'das te yab kyi rgyal srid kyi dbang phyug la bzhag na /	
ci nas kyang bdag cag la longs spyod dag las /	
longs spyod kyi bgo bsha' mdzod cig ces gsol pa dgongs sam zhes smros shig /	
gal te 'di skad ces /	
ngas dran no //	
zer na /	
lha /	
da ni /	
de'i dus la bab pa lags so //	
zhes smros shig /	
'on te des 'di skad ces chen po nang yangs	
la phyi shing rta'i dbyibs ltar 'dug pa 'di cha	
bdun du 'ged pa su zhig yod ces zer na	
/ lha /	
gnag lhas skyes ma lags pa gzhan su yang ma mchis so //	
zhes smros shig /	
mkhan po /	
bka' bzhin 'tshal zhes rgyal po'i 'khor rgyal rigs drug gis /	
bram ze gnag lhas skyes las mnyan nas /	
rgyal po rdul phran gang na ba de na @435a *//	
dong ste phyin pa dang /	
rgyal po rdul phran la rgyal ba dang /	
tshe spel ba dag byas nas /	
rgyal po rdul phran la 'di skad ces smras so //	
lha /	
lha sngon gzhon nur gyur pa na /	
bdag cag spyan sngar mchis nas 'di skad ces /	
ji ltar rdul phran khyod bde na //	
de bzhin du bdag cag bde zhing /	
ji ltar rdul phran khyod sdug bsngal na /	
de bzhin du bdag cag sdug bsngal bar 'gyur la;	
bdag cag rgyal po'i 'khor rgyal rigs drug po ni	
/ rdul phran khyod kyi grogs po dang /	
snying du sdug pa dang /	
ne'u zla lags kyi /	
rdul phran khyod /	
gal te yab 'das te yab kyi rgyal srid kyi dbang phyug la bzhag na /	
ci nas kyang bdag cag la longs spyod dag las /	
longs spyod kyi bgo bsha' mdzod cig ces gsol pa dgongs lags sam /	
shes ldan dag /	
ngas dran no //	
lha /	
da ni /	
de'i dus la bab lags so //	
'o na sa chen po nang yangs la phyi shing	
rta'i dbyibs ltar 'dug pa 'di cha bdun du 'ged	
pa su zhig yod /	
lha /	
gnag lhas skyes ma lags pa gzhan ma mchis so; ;de nas rgyal po rdul phran gyis /	
bram ze gnag lhas skyes pho nyas bkug nas 'di skad ces smras so //	
mkhan po /	
khyod kyis sa chen po 'di nang yangs la phyi	
shing rta'i dbyibs ltar 'dug pa 'di cha bdun du	
'ged nus sam / lha /	
legs par rngo thogs so //	
de nas bram ze gnag lhas skyes kyis rgyal po	
rdul phran las mnyan nas dkyil dang dkyil na yul	
khor bu chung dang /	
khor bu @435b chung yod pa gang dag yin pa	
de dag rgyal po rdul phran gyi ris su bcad	
pa dang / des rgyal po rdul phran yid rangs par gyur te /	
bram ze gnag lhas skyes kyis /	
kho bo'i rigs ji lta bu zhig tu bcad na /	
de ltar dper na /	
mkhas pa /	
gsal ba /	
bye brag shes pas byas pa lta bur gyur to //	
zhes yid rangs pa yang go bar byas so //	
yul khor bu chung gzhan gang yin pa de dag	
kyang rgyal po'i 'khor rgyal rigs drug gi rigs su	
bcad pa dang / des rgyal po'i 'khor rgyal rigs drug kyang yid rangs par gyur te /	
bram ze gnag lhas skyes kyis ji lta bu zhig tu bgos na /	
ji ltar mkhas pa /	
gsal ba /	
bye brag shes pas byas pa bzhin du kho bo	
cag gis yun ring po nas bsam bsam pa'i yul	
de dag da kho bo cag gi rigs su bcad	
ces yid rangs pa yang go bar byas so //	
de nas rgyal po'i zhim ring rgyal rigs drug gis /	
bram ze gnag lhas skyes la 'di skad ces smras so //	
mkhan po /	
rgyal po rdul phran la ji ltar rjes su ston pa de bzhin du /	
deng slan chad bdag la yang khyod kyis rjes su bstan par dgongs su gsol /	
de bzhin du bya'o //	
zhes bram ze gnag lhas skyes mnyan to //	
de nas bram ze gnag lhas skyes rgyal po rdul phran dang /	
rgyal po'i 'khor rgyal rigs drug dang /	
rgyal rigs shing s'a la chen po lta bu bdun dang /	
bram ze'i rigs shing s'a la chen po lta bu bdun dang /	
khyim bdag shing s'a la chen po lta bu bdun dang /	
thabs rir bab pa'i chung ma bzhi bcu la rjes su ston to //	
bram ze'i khye'u lnga @436a *//	
brgya tsam la bram ze'i gsang tshig klog tu 'jug go /	
'dul sbyong mkhan dang /	
glang po che la zhon pa dang /	
rta la zhon pa dang /	
ral gri 'dzin stangs mkhan dang /	
gzhu 'dzin pa dang /	
zham 'bring byed pa dang /	
go re long byed pa dang /	
bro gar len pa dang /	
rgyal po'i bu rtul phod pa /	
dpa' ba /	
rab gnon tshan po che dang ldan pa rnams dang /	
sems srung ba dang /	
skra mkhan dang /	
khrus byed pa du ma la yang rjes su ston par byed do //	
de nas bram ze gnag lhas skyes kyi ming /	
bram ze gnag lhas skyes bram ze gnag lhas skyes	
zhes bya ba'i ming gang yin pa de nub par	
gyur cig / bram ze chen po gnag lhas skyes /	
bram ze chen po gnag lhas skyes zhes bya bar grags so //	
de nas bram ze chen po gnag lhas skyes /	
bram ze rnams kyis ni /	
tshangs par bkur ro //	
rgyal pos ni /	
lhar bkur ro //	
grong mi dang /	
yul mi rnams kyis ni /	
rgyal por bkur ro //	
bram ze rnams kyis ni /	
'di snyam du shes te /	
bram ze chen po gnag lhas skyes kyis tshangs pa'i lam mthong ste /	
tshangs pa'i lam shes shing mthong nas /	
mtha' dag rdzogs par byas te gnas so //	
snyam mo //	
rgyal po dang /	
grong mi dang /	
yul mi rnams kyis kyang /	
'di snyam du shes te /	
bram ze chen po gnag lhas skyes kyis tshangs pa'i lam shes shing /	
tshangs pa'i lam mthong ste /	
tshangs pa'i lam shes shing mthong nas mtha' dag rdzogs par byas te gnas so snyam mo //	
de nas bram ze chen po gnag lhas skyes /	
'di snyam du @436b sems te /	
bdag da ltar bram ze rnams kyis ni /	
tshangs par bkur /	
rgyal pos ni /	
lhar bkur /	
grong mi dang /	
yul mi rnams kyis ni /	
rgyal por bkur /	
bram ze rnams ni /	
'di snyam du shes te /	
bram ze chen po gnag lhas skyes kyis tshangs pa'i lam mthong ste /	
tshangs pa'i lam shes shing mthong nas mtha' dag rdzogs par byas te gnas so //	
snyam mo //	
rgyal po dang /	
grong mi dang /	
yul mi rnams kyis kyang /	
'di snyam du shes te /	
bram ze chen po gnag lhas skyes ni /	
tshangs pa'i lam shes shing /	
tshangs pa'i lam mthong ste /	
tshangs pa'i lam shes shing mthong nas mtha' dag rdzogs par byas te gnas par byas so //	
snyam mo //	
bdag gis ni tshangs pa'i lam yang mi shes /	
bdag ni /	
tshangs pa'i lam shes shing mthong nas mtha' dag rdzogs par byas te gnas pa yang ma yin na /	
bdag gi pha bram ze gnag lhas skyes las /	
bram ze gang zhig dbyar zla ba bzhi po dag	
la dben par snying rje'i bsam gtan gyis gnas na	
/ de'i drung du tshangs pa 'ong bar 'gyur ro //	
zhes thos kyi /	
ma la bdag gis dbyar zla ba bzhi po dag	
la dben par snying rje'i bsam gtan gyis gnas par	
bya'o // snyam mo //	
de nas bram ze chen po gnag lhas skyes kyis /	
rgyal po rdul phran la 'di skad ces smras so //	
lha /	
re zhig rjes su ston pa gzhan zhig btsal du gsol /	
bdag ni /	
dbyar zla ba bzhi po dag la dben par snying rje'i bsam gtan gyis gnas par 'tshal lo //	
mkhan @437a *//	
po; da de'i dus la bab par mkhyen par mdzod cig /	
rgyal po'i 'khor rgyal rigs drug dang /	
rgyal rigs shing s'a la chen po lta bu bdun dang /	
bram ze shing s'a la chen po lta bu bdun dang /	
khyim bdag shing s'a la chen po lta bu bdun dang /	
thabs rir bab pa'i chung ma bzhi bcu la smras pa /	
shes ldan dag /	
re zhig ma g-yeng bar bag yod pas khyim na 'khod cig /	
bdag ni /	
dbyar gyi zla ba bzhi po dag la dben par snying rje'i bsam gtan gyis gnas par 'dod do //	
rje'i sras /	
da de'i dus la bab lags so //	
bram ze'i khye'u lnga brgya po de dag la smras pa /	
bram ze'i khye'u dag /	
re zhig ji skad thos pa dang /	
ji skad bstan pa dang /	
ji ltar kun chub par byas pa'i rig pa dag zungs shig /	
lhogs shig /	
bdag ni /	
dbyar zla ba bzhi po dag la dben par snying rje'i bsam gtan gyis gnas par 'dod do //	
mkhan po /	
da de'i dus la bab lags so //	
'dul sbyong mkhan dang /	
glang po che la zhon pa dang /	
rta la zhon pa dang /	
shing rta ba dang /	
ral gri 'dzin stangs mkhan dang /	
gzhu 'dzin pa dang /	
zham 'bring byed pa dang /	
go re long byed pa dang /	
bro gar len pa dang /	
rgyal po'i bu rtul phod pa /	
dpa' ba /	
rab gnon tshan po che dang ldan pa rnams dang /	
sems srung ba dang /	
skra mkhan dang /	
khrus byed pa du ma la smras pa /	
shes ldan dag /	
re zhig rjes su ston pa gzhan tshol cig /	
kho bo ni /	
dbyar zla ba bzhi po dag la dben par snying rje'i bsam gtan gyis gnas par 'dod do //	
@437b mkhan po /	
da de'i dus la bab lags so //	
de nas bram ze chen po gnag lhas skyes kyis	
grong khyer gyi shar phyogs su khang bzang zhig brtsigs	
nas / dbyar zla ba bzhi po dag la dben par snying rje'i bsam gtan gyis gnas pa las /	
de'i drung du tshangs pa ma 'ongs so //	
de nas bram ze chen po gnag lhas skyes kyis	
dbyar gyi zla ba bzhir zhag gcig gis ma lon	
pa dang / 'di snyam du sems te /	
bdag gi pha bram ze gnag lhas skyes las dbyar	
zla ba bzhi po dag la dben par snying rje'i	
bsam gtan gyis gnas na de'i drung du tshangs pa	
'ong bar 'gyur ro //	
zhes thos na /	
bdag gi drung du tshangs pa ma 'ongs so //	
snyam mo; ;de nas tshangs pa mi mjed kyi bdag pos /	
bram ze chen po gnag lhas skyes kyi bsam pa sems kyis shes nas /	
dper na /	
skyes bu stobs dang ldan pa'i lag pa bskum pa las brkyang pa'am /	
brkyang pa las bskum pa tsam gyis /	
tshangs pa mi mjed kyi bdag po /	
tshangs pa'i 'jig rten nas mi snang bar gyur cig /	
bram ze chen po gnag lhas skyes kyi khang bzang du 'ongs so //	
de'i tshe tshangs pa mi mjed kyi bdag po'i kha dog gi mthus /	
khang bzang thams cad snang ba rgya chen pos khyab par gyur to //	
bram ze chen po gnag lhas skyes kyis nam gyi cha smad la bab pa dang /	
khang bzang thams cad snang ba rgya chen pos khyab par gyur pa mthong ngo //	
mthong nas kyang de'i tshe tshigs su bcad de smras pa /	
'di 'dra ba yi kha dog ni //	
bdag gis ma mthong ma thos na //	
gzugs bzang kha dog ldan pa yi //	
grogs po khyod ni @438a *//	
su zhig yin //	
gang la lhar bcas tshangs ris dang //	
de bzhin ris ni gzhan dag gis //	
gzhon nu rab shes de lta bur //	
gnag lhas skyes kyis nga shes byos //	
tshangs pas khyod la 'dud bgyid cing //	
bkur sti yang ni bgyid lags kyi //	
bdag gi tshig rnams gsan mdzod la //	
myur du gnang bar mdzad du gsol //	
gnag lhas skyes pa khyod kyis ni //	
smras pa'i tshig de bzung bar byas //	
tshe 'di'i don ni gang yin dang //	
phyi ma'i don ni gang yin pa //	
yid la bsam pa de dag ni //	
bram ze nga la dris shig dang //	
dris pa de dang de dag ni //	
nga yis khyod la gtan la dbab //	
de nas bram ze chen po gnag lhas skyes /	
'di snyam du sems te /	
re zhig bdag gis mthong ba'i chos kyi don gyis thob par bya ba gang yin pa de ni /	
bdag gis thob kyi /	
ma la bdag gis tshe phyi ma'i don las brtsams te dri bar bya'o //	
snyam nas de'i tshe tshigs su bcad de smras pa /	
blo la bsdogs pa'i yid gnyis the tshom dag /	
tshangs pa kun 'ged gzhon nu la 'dri ba //	
gang du gnas shing gang la bslab byas na //	
tshangs pa'i 'jig rten mi 'chi 'thob par 'gyur //	
bram ze /	
mi yi nang na nga'o snyam spangs shing //	
gcig por gyur pa snying rjer mos pa dang //	
dri nga med cing 'khrig las chags bral ba //	
'di la gnas shing 'di nyid la bslab na //	
mi yis tshangs pa'i 'jig rten 'chi med 'thob //	
de nas bram ze chen po gnag lhas skyes /	
'di snyam du @438b sems te /	
tshangs pas bshad pa /	
bram ze /	
mi yi nang na nga'o snyam spangs shing //	
zhes bya ba 'di'i don yang bdag gis kun shes /	
tshangs pas bshad pa /	
gcig pur gyur pa snying rjer mos pa dang //	
zhes bya ba 'di'i don yang dag gis kun shes na /	
tshangs pas bshad pa /	
dri nga med cing 'khrig las chags bral ba //	
zhes bya ba 'di don bdag gis mi shes so //	
snyam du bsam nas /	
de'i tshe tshigs su bcad de smras pa /	
tshangs pa mi'i nang dri nga gang zhig las //	
'jig rten kun na ngogs kyi 'bab chu ltar //	
gang gis bsgribs na ngan song sgrib pa can //	
tshangs pa 'thob 'gyur lam ni mi shes pa'o //	
khro dang rdzun dang 'khon dang rnam 'tshe dang //	
'jungs dang mngon pa'i nga rgyal mi bzod dang //	
chags dang zhe sdang de bzhin gti mug dang //	
phrag dog ser sna dag dang 'tshig pa ste //	
de dag bram ze mi'i nang dri nga yin //	
'jig rten kun na ngogs kyi 'bab chu ltar //	
de yis bsgribs na ngan song sgrib pa can //	
tshangs pa 'thob 'gyur lam ni mi shes so //	
de nas bram ze chen po gnag lhas skyes 'di snyam du sems te /	
ji skad du bdag gis tshangs pas smras pa'i don shes pa ltar na /	
khyim pa khyim na gnas pas ji srid 'tsho ba'i bar du /	
tshangs par spyod pa sal gyis dag pa /	
ma 'dres pa /	
yongs su rdzogs pa /	
yongs su dag pa /	
rnam par byang ba spyad pa 'di ni /	
sla ba ma yin pas /	
ma la bdag gis skra dang kha spu bregs te gos ngur smrig bgos nas /	
dad pa yang dag pa kho nas khyim nas khyim med par rab tu @439a *//	
'byung bar bya'o //	
snyam mo //	
de nas tshangs pa mi mjed kyi bdag pos /	
bram ze chen po gnag lhas skyes kyi bsam pa	
sems kyis shes nas tshigs su bcad de smras pa	
/ tshangs par skye bar bya ba'i phyir //	
'di la 'bad pa brtan par gyis //	
chos 'di dag pa g-yung drung yin //	
zhes smras nas /	
tshangs pa mi mjed kyi bdag po de nyid du mi snang bar gyur to //	
de nas dbyar zla ba bzhi po dag 'das nas	
rgyal po rdul phran bram ze chen po gnag lhas	
skyes gang na ba der song ste phyin pa dang	
/ bram ze chen po gnag lhas skyes gang na ba der song ste /	
bram ze chen po gnag lhas skyes kyi rkang pa	
gnyis la mgo bos phyag byas te phyogs gcig tu	
'dug go / phyogs gcig tu 'dug par dang /	
rgyal po rdul phran la bram ze chen po gnag	
lhas skyes kyis 'di skad ces smras so; ;sa bdag	
rgyal chen rdul phran khyod //	
bdag gi tshig ni gsan par mdzod //	
gnag lhas skyes bdag mi spro yi //	
rgyal srid nyid kyis bskyang du gsol //	
de nas rgyal po rdul phran gyis tshigs su bcad de smras pa /	
khyod kyi 'dod pa mi chog pa //	
gang yin de yang khyod la bskang //	
khyod la 'tshe ba de gsad kyi //	
gnag lhas skyes kyis bdag ma spang //	
rgyal po bdag 'dod mi chog min //	
bdag la 'tshe ba 'ang ma mchis te //	
mi ma yin pa'i tshig thos nas //	
khyim gyi gzhi la mi spro'o //	
gang las thos nas bram ze khyod //	
'dir ni bdag dang 'dod spong ba //	
mi ma yin pa de ci 'dra //	
dri yi de @439b ni bdag la smros //	
snying rje yi ni gnas pa yis //	
rab dben bsam gtan byed pa na //	
de nas tshangs pa mdun du 'ongs //	
tha dad phyogs ni snang bar byas //	
bdag gis de yi tshig thos nas //	
khyim gyi gzhi la mi spro'o //	
bram ze gang du 'gro ba der //	
kho bo yang ni 'gro bya zhing //	
khyod kyi nyan thos 'gyur bar gyis //	
gnag lhas skyes khyod ston pa mdzod //	
gang la so so'i skye bo rnams //	
chags pa'i 'dod pa de dag spongs //	
'dod pa rnams la mi blta zhing //	
bden pa'i chos la gnas par mdzod //	
tshangs par skye bar bgyi slad du //	
nor bu dag pa beed'urya //	
ji ltar ma bcos dri med lta'i //	
tshangs par spyod pa spyad par bgyi //	
mkhan po /	
da de'i dus la bab par mkhyen par mdzod cig /	
de nas bram ze chen po gnag lhas skyes kyis /	
rgyal po'i 'khor rgyal rigs drug rnams la smras pa /	
shes ldan dag /	
bdag ni /	
skra dang kha spu bregs te gos ngur smrig bgos nas /	
dad pas yang dag pa kho nas khyim nas khyim med par rab tu 'byung na /	
shes ldan dag ci byed /	
mkhan po /	
lo bdun du gzhes shig dang /	
lo bdun 'das nas bdag cag bu dang spun dang /	
gzhan dag rgyal srid kyi dbang phyug la bkod nas	
mkhan po rab tu byung ba'i rjes su rab tu	
'byung ngo // shes ldan dag lo bdun lta ha cang yang thogs ches so //	
gzhan yang /	
'dod pa rnams ni /	
chags par 'gyur ba /	
longs spyod rnams ni rgyags par 'gyur ba /	
srog 'chad pa ni /	
shes par dka' ba yin pas /	
lo bdun 'das na yang shes ldan @440a *//	
dag rab tu 'byung ngam mi 'byung gtol med pas /	
re zhig kho bo rab tu 'byung nge //	
mkhan po /	
drug gam /	
lnga'am /	
bzhi'am /	
gsum mam /	
gnyis sam /	
gcig gam /	
zla ba bdun nam /	
drug gam /	
lnga'am /	
bzhi'am /	
gsum mam /	
gnyis sam /	
gcig gam /	
zhag bdun zhig gzhes shig dang /	
zhag bdun 'das nas bdag cag bu dang /	
spun dang /	
gzhan dag rgyal srid kyi dbang phyug la bkod nas	
mkhan po rab tu byung ba'i rjes su rab tu	
'byung bar bgyi'o // shes ldan dag /	
zhag bdun lta ring po yang mi thogs na /	
'on kyang 'dod pa rnams ni /	
chags par 'gyur ba /	
longs spyod rnams ni rgyags par 'gyur ba /	
srog 'chad pa ni /	
shes par dka' ba yin pas /	
zhag bdun 'das na yang shes ldan dag rab tu 'byung ngam /	
mi 'byung gtol med pas /	
re zhig bdag rab tu 'byung ngo //	
mkhan po /	
da de'i dus mkhyen par mdzod cig /	
de nas bram ze chen po gnag lhas skyes kyis /	
rgyal rigs shing s'a la chen po lta bu bdun dang /	
bram ze shing s'a la chen po lta bu bdun dang /	
khyim bdag shing s'a la chen po lta bu bdun dang /	
thabs ri ra bab pa'i chung ma bzhi bcu la smras pa /	
shes ldan dag /	
bdag ni /	
skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu 'byung	
na / shes ldan dag ci byed /	
rje'i sras /	
bdag cag @440b btsun mo bgyi ba'i dus na ni /	
btsun mo /	
grogs bgyi ba'i dus na ni /	
grogs lags pas /	
rje'i sras gal te skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu 'byung	
na / rje'i sras rab tu byung ba'i rjes su bdag kyang rab tu 'byung bar bgyi'o //	
shes ldan dag /	
da de'i dus la bab par shes par gyis shig /	
de nas bram ze chen po gnag lhas skyes kyis /	
bram ze'i khye'u lnga brgya tsam la smras pa /	
shes ldan dag /	
bdag ni /	
skra dang kha spu bregs te gos ngur smrig bgos	
nas dad pa yang dag pa kho nas khyim nas	
khyim med par rab tu 'byung na /	
shes ldan dag ci byed /	
mkhan po /	
bdag cag gang cung zad ci 'tshal ba de thams cad ni /	
mkhan po la brten te lags kyi /	
gal te mkhan po skra dang /	
kha spu bregs te gos ngur smrig bgos nas dad	
pa yang dag pa kho nas khyim nas khyim med	
par rab tu 'byung na /	
mkhan po rab tu byung ba'i rjes su bdag cag kyang rab tu 'byung bar bgyi'o //	
shes ldan dag /	
da de'i dus la bab par shes par gyis shig /	
'dul sbyor mkhan dang /	
glang po che la zhon pa dang /	
rta la zhon pa dang /	
shing rta pa dang /	
ral gri 'dzin stangs mkhan dang /	
gzhu 'dzin pa dang /	
zham 'bring byed pa dang /	
go re long byed pa dang /	
bro gar len pa dang /	
rgyal po'i bu dpa' ba /	
rtul phod pa /	
rab gnon tshan po che dang ldan pa rnams dang /	
sems srung ba dang /	
skra mkhan dang /	
khrus byed pa du ma la smras pa /	
@441a *// shes ldan dang //	
bdag ni /	
zhes bya ba nas /	
skra dang /	
kha spu bregs nas gos ngur smrig bgos te /	
dad pa yang dag pa kho nas khyim nas khyim med par rab tu byung na /	
zhes bya ba'i bar gong ma bzhin du ste /	
mkhan po rab tu byung ba'i rjes su bdag cag kyang rab tu 'byung bar bgyi'o //	
shes ldan dag /	
de'i dus la dbab par shes par gyis shig /	
de nas bram ze chen po gnag lhas skyes skra dang /	
kha spu bregs te /	
gos ngur smig bgos nas dad pa yang dag ba	
kho na khyim nas khyim med par rab tu byung	
ngo // rgyal po rdul phran yang 'khor brgya phrag du ma dang /	
'khor stong phrag du ma dang /	
'khor brgya stong phrag du ma dang skra dang kha	
sbu bregs te gos ngur smrig bgos nas dad pa	
yang dag pa kho nas khyim nas khyim med par	
bram ze chen po gnag lhas skyes rab tu byung	
ba'i rjes su rab tu byung ngo //	
rgyal po'i 'khor rgyal rigs drug dang /	
rgyal rigs shing s'a la chen po lta bu bdun dang /	
bram ze shing s'a la chen po lta bu bdun dang /	
khyim bdag shing s'a la chen po lta bu bdun dang /	
thabs rir bab pa'i chung ma bzhi bcu yang skra bregs nas gos ngur smrig bgos te /	
dad pa yang dag pa kho nas khyim nas khyim	
med par bram ze chen po gnag lhas skyes rab	
tu byung ba'i rjes su rab tu byung ngo //	
bram ze'i khye'u lnga brgya tsam yang skra dang kha	
sbu bregs nas gos ngur smrig bgos nas bram ze	
chen po gnag lhas skyes rab tu byung ba'i rjes	
su rab tu byung ngo //	
@441b glang po che la zhon pa dang /	
rta la zhon pa dang /	
shing rta pa dang /	
ral gri 'dzin stangs pa dang /	
gzhu 'dzin pa dang /	
zham 'bring byed pa dang /	
go re long byed pa dang /	
bro gar len pa dang /	
rgyal po'i bu dpa' ba /	
rtul phod pa /	
rab gnon tshan po che dang ldan pa rnams dang /	
sems srung ba dang /	
skra mkhan dang /	
khrus byed pa rnams kyang skra dang kha spu bregs nas gos ngur smrig bgos te /	
bram ze chen po gnag lhas skyes rab tu byung ba'i rjes su rab tu byung ngo //	
bram ze chen po gnag lhas skyes de ltar rab	
tu byung nas nyon mongs pa'i sgrib pa lnga po	
/ sems nye bar nyon mongs par byed pa /	
shes rab nyam chung bar byed pa /	
gnod par byed pa'i phyogs dang mthun pa /	
mya ngan las mi 'da' bar byed pa rnams spangs	
nas byams pa dang ldan pa'i sems 'khon med pa	
/ 'gran zla med pa /	
gnod pa med pa /	
yangs pa rgya chen por gyur pa /	
tshad med pa shin tu bsgoms pas phyogs gcig tu mos te /	
khyab pa nas /	
rdzogs par byas te gnas so //	
de bzhin du gnyis pa dang /	
de bzhin du gsum pa dang /	
de bzhin du bzhi pa dang /	
bla dang /	
'og dang /	
thad kar rnam pa thams cad du 'jig rten 'di	
thams cad byams pa dang ldan pa'i sems 'khon med	
pa / 'gran zla med pa /	
gnod pa med pa /	
yangs pa /	
rgya chen por gyur pa /	
tshad med pa /	
shin tu bsgoms pas mos te khyab par byas nas rdzogs par byas te gnas so //	
de bzhin du snying rje dang /	
dga' ba dang /	
btang snyoms dang ldan pa'i sems 'khon @442a *//	
med pa /	
'gran zla med pa /	
gnod pa med pa /	
yangs pa /	
rgya chen por gyur pa /	
tshad med pa /	
shin tu bsgoms pas phyogs gcig tu mos te khyab par byas nas rdzogs par byas te gnas so //	
de bzhin du gnyis pa dang /	
de bzhin du gsum pa dang /	
de bzhin du bzhi pa dang /	
bla dang /	
'og dang /	
thad kar rnam pa thams cad du 'jig rten 'di	
thams cad btang snyoms dang ldan pa'i sems 'khon med	
pa / 'gran zla med pa /	
gnod pa med pa /	
yangs pa /	
rgya chen por gyur pa /	
tshad med pa shin tu bsgoms pas phyogs gcig tu	
mos te khyab par byas nas rdzogs par byas te	
gnas so // de nas bram ze chen po gnag lhas skyes kyi ming /	
bram ze chen po gnag lhas skyes /	
bram ze chen po gnag lhas skyes zhes bya ba'i ming gang yin pa de nub par gyur cing /	
ston pa gnag lhas skyes zhes bya bar grags so //	
de nas ston pa gnag lhas skyes 'khor brgya phrag du ma dang /	
'khor stong phrag du ma dang /	
'khor brgya stong phrag du ma dang /	
grong rdal nas grong rdal dang /	
grong khyer nas grong khyer du ljongs rgyu zhing dong ngo //	
de'i tshe skye pa'am /	
bud med dag las nyes pa 'ga' byung na /	
ston pa gnag lhas skyes phyogs gang na 'dug pa'i	
phyogs de logs su thal mo sbyar ba btud nas	
/ ston pa gnag lhas skyes de la phyag 'tshal lo //	
phyag 'tshal lo //	
ston pa gnag lhas skyes de la phyag @442b 'tshal lo //	
phyag 'tshal lo //	
ston pa gnag lhas skyes de la phyag 'tshal lo //	
phyag 'tshal lo //	
zhes ched du brjod pa lan gsum ched du brjod do //	
mdun na 'don bdun 'byung ba gang yin pa de ni /	
ral gris 'tsho dang tshangs sbyin dang //	
sna tshogs za dang de bzhin sa //	
rdul can yul 'khor skyong gnyis gnyis //	
de tshe skye bo de bdun 'byung //	
ka lingka na mche ba'i khyim //	
rdo mang na ni skem byed de //	
srung byed na ni ma he ldan //	
aanggar tsam pa ris su bcad //	
lus 'phags na ni mi thi la //	
stang zil can na ma rungs pa //	
w'a ra n'a sir ka shi ste //	
gnag lhas skyes kyis ris bcad de'o //	
rgyal po chen po /	
ji snyam du sems //	
de'i tshe de'i dus kyi ston pa gnag lhas skyes gang yin pa de ni /	
nga nyid yin no //	
rgyal po chen po /	
ngas sems can la phan pa byas pa des bla	
na med pa yang dag par rdzogs pa'i byang chub	
thob bo // snyam na /	
khyod kyis de ltar mi blta ste /	
'on kyang nga'i de ni /	
bla na med pa yang dag par rdzogs pa'i byang chub kyi rgyu tsam dang /	
rkyen tsam dang /	
tshogs tsam yin no //	
btsun pa /	
bcom ldan 'das kyis bla na med pa yang dag	
par rdzogs pa'i byang chub tu thog mar thugs gang	
du bskyed lags / rgyal po chen po /	
sngon byung ba /	
rgyal po 'od ldan zhes bya ba byung ste /	
de'i yul du glang po rin po che /	
me tog ku mu ta'i mdog ltar dkar ba /	
yan lag bdun shin tu gnas pa /	
gzugs bzang ba /	
mdzes pa blta na sdug pa zhig byung ngo //	
de nas rgyal po 'od ldan gyis /	
glang po 'dul mkhan mkhas pa pho nyas @443a *//	
bkug nas 'di skad ces smras so //	
mkhas pa des pa /	
khyod kyis glang po che dam pa 'di /	
myur du legs par dul bar byos la nga la phul cig /	
lha /	
bka' bzhin 'tshal zhes glang po 'dul mkhan mkhas pas /	
rgyal po 'od ldan las mnyan nas glang po che dam pa de /	
'dul bar byed de /	
de dul bar rig nas rgyal po 'od ldan la phul te /	
lha'i glang po che dam pa ni /	
dul lags pas /	
lha /	
da de'i dus la bab par mkhyen par mdzad du gsol //	
de nas rgyal po 'od ldan glang po che dam pa de la zhon te /	
glang po 'dul mkhan yang gong du zhon nas ri dvags 'chor du song ngo //	
ji tsam na glang po che des /	
nags kyi bal glang mo'i dri tshor nas /	
des dri de'i rjes bzhin rgyugs so //	
de nas rgyal po glang po che rlung ltar mgyogs pas khyer ba dang /	
glang po che 'dul mkhan la smras pa /	
kye glang po 'dul mkhan //	
nam mkha' 'gul ba 'dra zhing phyogs kun myur du 'dul bar 'gro ba 'dra /	
sa ni mtha' dag 'khor lo bzhin 'khor shing rnams mkha' la 'khor ba 'dra /	
glang po'i dbang po gangs ri 'gro ba lta bu 'di rgyug mthong nas ni //	
ri bo 'di rgyugs snyam nas ri rnams gya tshom myur du rgyug pa 'dra //	
kye glang po che 'dul mkhan glang po che'i dbang po thul cig /	
thul cig /	
glang chen dbang po tshar gcad par //	
bzang po rab tu 'bad par gyis //	
glang chen gnya' rengs khyer ba yis //	
kho bo jir 'gyur gtol med khyer //	
glang po che 'dul bas @443b smras pa /	
lha /	
drang srong dam pas smras pa'i gsang sngags bzlas bgyi zhing //	
'di la lcags kyus tshar bcad 'bad pa yang bgyi na /	
'chi bar nges par rnams kyis tshe yis man bzhin du //	
glang po 'di ni bdag stobs zil gyis mnan nas mchi //	
mi yi dbang po lcags kyu'am //	
zhags pa'am yang na lcags gis kyang //	
'dod chags gnya' rengs khyer ba'i sems //	
tshar gcad nus pa ma lags so //	
'dod chags sems kyi zug rngu ni //	
ji zhig ltar na skye 'gyur te //	
tshul 'ga' zhig gis rgyas 'gyur la //	
'ga' zhig gis kyang zhi bar 'gyur //	
gang gi tshe glang po'i 'dul mkhan des glang po che dam pa de /	
gnas thams cad du bzlog par ma nus pa de'i tshe rgyal po la smras pa /	
lha /	
glang po che 'di ni /	
'khrul gyi /	
shing gi yal ga la 'jus mdzod cig /	
de nas rgyal po dang 'dul mkhan shing gi yal ga la 'jus te 'dug go /	
de nas de'i shi ba las thar te bde bar gyur nas /	
rgyal pos 'dul mkhan la smras pa /	
khyod kyis glang po che dam pa ma thul bar nga la phul lo //	
des smras pa /	
lha /	
'di bdag gis shin tu dul bar bgyis te /	
'on kyang nags kyi bal glang mo'i dri tshor nas nyan du ma btub lags so //	
lha de lta lags mod kyi /	
dpyad dran nas ring por mi thogs par mchi bar 'gyur ro //	
de nas glang po che de myos pa dang bral bar gyur nas /	
zhag bdun lon pa dang dpyad rjes su dran nas rang nyid gnas su 'ongs te 'dug go /	
de nas glang po che 'dul mkhan gyis /	
rings pa rings par @444a *//	
rgyal po la smras pa /	
lha /	
glang po che de ni /	
mchis lags so //	
rgyal pos smras pa /	
khyod kyis ni /	
'di ma thul to //	
lha /	
thul lags so //	
ci mngon /	
lha'i spyan sngar bab par bgyi'o //	
zhes des lcags kyi thu lum so mal du tshos	
par bsregs pa zhig dpyad kyi sar khyer te len	
du gzhug par brtsams so //	
de nas des bag tsha ba med pas blang bar brtsams pa dang /	
glang po 'dul mkhan gyis smras pa /	
lha /	
len du ni btab na /	
'on kyang 'gum par 'gyur ro //	
rgyal pos smras pa /	
kye mkhas pa /	
de ltar shin tu dul ba 'dis bdag cag gi g-yengs pa 'di la rgyu ci zhig yod /	
lha /	
bdag gis sngar lus thul gyi /	
sems ni /	
ma lags so //	
zhes ma gsol tam /	
bdag ni /	
lus 'dul ba lags kyi /	
sems 'dul ba ni /	
ma lags so //	
rgyal pos smras pa /	
sems 'dul ba 'ga' yod par khyod kyis mthong ngam /	
de lhas bskul nas smras pa /	
lha /	
lus 'dul ba sems 'dul ba sangs rgyas bcom ldan 'das rnams mchis so //	
'dod pa'i rgyus byung nyes gzhom phyir //	
mang po brtsams par byed mod kyi //	
mi nus par ni shes nas kyang //	
brtson 'grus nyams nas ldog par byed //	
de dang der ni de lta bu'i //	
'bad pa rnam pa mang byas kyang //	
'dod pa'i 'dod chags nags tshal gyi //	
rtsa nas phyin par mi 'gyur ro //	
'dod pa gzhom par 'dod pa ni //	
kha cig yul rnams spong bar byed //	
de gzhom 'dod @444b pa gzhan dag ni //	
dga' bzhin dbang po tshim par byed //	
lha dang lha min mi dang seng ge stag dang sbrul dag dang //	
srin bu phye ma leb dang 'jig rten 'di dag kun //	
'dod pa'i zhags pa shin tu phra mo rnams kyis yid bcings nas //	
srid 'gro'i thibs po 'dir ni 'khor lo bzhin du shin tu 'khor //	
bdag ni sna tshogs thabs kyi 'di lta bur //	
gzugs bzang phun sum tshogs pa'i glang po 'dul //	
rgyal po gzugs can ma lags phra sems ni //	
drang srong chab rlung 'tshal bas ma thul to //	
glang chen 'dul ba gzugs med phra ba'i sems //	
drang srong chu rlung za bas ma thul na //	
gang gi dbang du gzugs med sems 'gyur de //	
mi yi 'jig rten dag na yod dam kye //	
gang gi dbang du gzugs med sems 'gyur te //	
lha gcig mi yi 'jig rten na mchis te //	
rgyal po chen po sangs rgyas mthu bo che //	
nyon mongs spangs pa dpa' bo stobs ldan pa //	
de dang gang dag de 'drar rjes 'brang ba //	
de dbang 'dir ni gzugs med sems 'gyur ro //	
de nas rgyal po 'od ldan gyis //	
sangs rgyas bcom ldan 'das rnams kyi brtson 'grus dang stobs thos nas /	
sbyin pa dag byin /	
bsod nams dag byas te bla na med pa yang	
dag par rdzogs pa'i byang chub tu smon lam btab	
pa / sbyin pa rgya chen gyur pa 'di yis su //	
'gro bar rang byung sangs rgyas gyur nas ni //	
sngon gyi rgyal dbang rnams kyi ma bsgral ba //	
skye bo'i tshogs dag bdag gis bsgral bar bya //	
bdag gis skye rgyu legs bskyabs las byung ngam //	
btang ba las byung ba bsod nams yod pa gang //	
des ni @445a *//	
sangs rgyas nyid thob 'jig rten dag /	
'dod pa'i rims nad las ni thar par bya //	
rgyal po chen po /	
ji tsam du sems //	
de'i tshe de'i dus kyis rgyal po 'od ldan du gyur pa gang yin pa de ni /	
de'i tshe de'i dus na nang nyid de yin te //	
ngas der thog mar bla na med pa yang dag par rdzogs pa'i byang chub tu sems bskyed do //	
btsun pa /	
bcom ldan 'das kyis bla na med pa yang dag	
par rdzogs pa'i byang chub don du gnyer ba'i phyir	
yang dag par rdzogs pa'i sangs rgyas gang la thog	
mar bsod snyoms phul lags /	
rgyal po chen po /	
sngon byung ba yangs pa zhes bya ba'i grong khyer yod de /	
yangs pa'i grong khyer du rdza mkhan yangs pa'i 'od ces bya ba zhig byung ngo //	
de'i tshe ston pa sh'akya thub pa zhes bya ba	
'jig rten du byung zhes bya ba nas sangs rgyas	
bcom ldan 'das zhes bya ba'i bar gong ma bzhin	
du'o // de'i tshe mchog zung dang /	
bzang po zung ni /	
sh'a ri'i bu dang /	
mo'u dgal gyi bu zhes bya'o //	
rim gro byed pa ni /	
dge slong kun dga' bo zhes bya'o //	
de nas yang dag par rdzogs pa'i sangs rgyas sh'akya	
thub pa dge slong gi tshogs kyis yongs su bskor	
nas ljongs rgyu zhing gshegs pa na yangs pa'i grong	
khyer du byon pa dang /	
de rlung shas ches pa'i snyun gyis thebs nas /	
des tshe dang ldan pa kun dga' bo la bka' stsal pa /	
kun dga' bo /	
song la rdza mkhan yangs pa'i 'od las mar dang /	
til mar dang /	
bu ram chu khyer te shog cig /	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das las mnyan nas /	
rdza mkhan yangs pa'i 'od gang na ba der song ste phyin pa dang /	
rdza mkhan yangs pa'i 'od la 'di skad @445b ces smras so //	
yangs pa'i 'od shes par gyis shig /	
bcom ldan 'das rlung shas che ba'i snyun gyis thebs te /	
de la mar dang /	
til mar dang /	
bu ram chu dgos so //	
de nas rdza mkhan yangs pa'i 'od kyis tshe dang	
ldan pa kun dga' bo las mnyan nas mar dang	
/ til mar dang /	
bu ram chu khyer te bu dang lhan cig yang	
dag par rdzogs pa'i sangs rgyas sh'akya thub pa gang	
na ba der dong ste phyin pa dang /	
mar dang /	
til mar gyis bcom ldan 'das kyis sku byugs nas /	
chu 'jam pos sku khrus byas te bu ram chu'i btung ba gsol to //	
des yang dag par rdzogs pa'i sangs rgyas sh'akya thub pa bzod cing 'tsho bar gyur to /	
de nas rdza mkhan yangs pa'i 'od kyis de'i zhabs	
gnyis la gtugs nas smon lam gdab par brtsams pa	
/ bdag kyang rab tu sbyin pa 'di yis /	
sh'akya'i rigs skyes pa /	
yon tan rigs dang rus dag mnyam pa'i sangs rgyas nyid gyur cing //	
bdag gis tshangs pa'i 'jig rten bar gyi nyam thag 'chi ba yi //	
pha rol zhi ba rgya chen 'jigs pa med par sgrol bar shog /	
de'i bus kyang smon lam btab pa /	
bdag kyang las 'dis ni /	
gzugs med pa'i chos rnams rtogs pa dang bcom ldan 'das kyi rim gro byed par 'gyur cig /	
ces byas so //	
rgyal po chen po /	
ji snyam du sems /	
de'i tshe de'i dus kyi rdza mkhan yangs pa'i 'od gang yin pa de ni /	
nga nyid yin te /	
der ngas yang dag par rdzogs pa'i sangs rgyas sh'akya thub pa la thog mar bsod snyoms phul lo //	
de'i tshe de'i dus kyis bu gang yin pa de ni /	
kun dga' bo yin no ////	
@446a *// 'dul ba gzhi /	
bam po nga gcig pa /	
btsun pa /	
bcom ldan 'das kyis bla na med pa yang dag	
par rdzogs pa'i byang chub don du gnyer ba'i slad	
du yang dag par rdzogs pa'i sangs rgyas ji snyed	
cig la bsnyen bkur bgyis lags /	
rgyal po chen po /	
re zhig grangs med pa dang po la /	
sangs rgyas sh'akya thub pa nas //	
'dren pa yul 'khor skyong gi bar //	
de'i bar bdun khri lnga stong gi /	
sangs rgyas rnams ni ngas mchod do //	
grangs med gcig ni 'das pa yi //	
rgyal ba ngas ni mchod byas te //	
sangs rgyas nyid ni 'dod pa'i phyir //	
nga la skyo ba'i sems med do //	
rgyal po chen po /	
grangs med pa gnyis pa la ni /	
sangs rgyas mar me mdzad nas ni //	
dbang po'i rgyal mtshan thub pa'i bar //	
bdun khri drug stong dag gi ni //	
sangs rgyas rnams ni nga yis mchod //	
grangs med gnyis po tshang par ni //	
rgyal ba nga yis mchod byas te /	
skye ba de dang de dag tu //	
nga la skyo ba'i sems med do //	
grangs med pa gsum pa la yang //	
sangs rgyas legs mdzad nas bzung ste //	
sangs rgyas 'od srung bar dag tu //	
bdun khri bdun stong nga yis mchod //	
grangs med gsum po de la ni //	
rgyal ba ngas ni mchod byas te //	
byang chub phyir ni spyod pa na //	
de'i tshe nga la skyo sems med //	
nga ni byang chub sems dpa' na //	
sangs rgyas mchog ni de dag mchog /	
'jig rten 'dren pa de kun gyis //	
nga ni sangs rgyas nyid du bstan //	
ngas ni sngon bsam gang yin pa //	
nga yi smon @446b lam thams cad rdzogs //	
ngas ni sangs rgyas khur bor te /	
sems can rnams ni rjes su bzung //	
de nas ko sa la'i rgyal po gsal rgyal /	
bcom ldan 'das kyis gsungs pa la mngon par dga' ste /	
rjes su yi rang nas bcom ldan 'das kyi zhabs	
gnyis la mgo bos phyag 'tshal te bcom ldan 'das	
kyis spyan snga nas song ngo //	
de nas sangs rgyas bcom ldan 'das la tshe dang ldan pa kun dga' bos zhus pa /	
'jig rten gtso bo rnam 'dren pa //	
thub pa khyod kyi byang chub thugs //	
thog mar gang du bskyed pa dag /	
skal ldan chen po bdag la gsungs //	
khyod sngon byang chub spyod pa na //	
sangs rgyas ji snyed dus gang du //	
ji lta bur ni bsnyen bkur mdzad //	
mi mchog de ni bdag la gsungs //	
kun dga' bo yi tshig gsan nas //	
rkang gnyis dam pa rdzogs sangs rgyas //	
'gro la thugs rje mdzad nas su //	
thub pas byang chub spyod pa gsungs //	
sangs rgyas 'dod chags bral thos shing //	
glang po dregs pa'i shes chen dang //	
'jig rten sdug bsngal gyur mthong nas //	
ngas ni byang chub sems bskyed do //	
mi dbang 'od ldan gyur pa na /	
ngas ni byang chub 'dod pa'i phyir //	
ngas ni brtan por dam bcas te //	
sngon med pa yi sbyin pa btang //	
nga ni rdza mkhan gyur pa na /	
sangs rgyas sh'akya thub mthong nas //	
byang chub phyir ni thog mar ngas //	
mar dang til mar gyis mchod do //	
sngon gyi skye ba gzhan dag tu //	
tshong dpon bu mor gyur pa na //	
sangs rgyas koo di n+ya mthong nas //	
ngas ni mar me'i sbyin pa byas //	
@447a *// sangs rgyas gzhan gyis ma thul ba'i //	
nga sngon sde snod gsum pa las /	
dge slong dge 'dun rtsod pa la //	
dge 'dun la ni bud med smras //	
tshig gi nyes byas byung bas na; ;mod la bud med nyid du gyur //	
slar yang sems dad byas pas ni //	
skyes pa nyid ni thob par gyur //	
sngon gyi skye ba gzhan dag tu //	
nga ni rgyal po'i sras gyur tshe //	
gcen po rin chen gtsug tor la; ;mar me'i sbyin pas mchod byas shing //	
ngas ni zla gsum drug cu ru //	
bde mdzad kyi ni zham ring byas //	
ngas ni mya ngan 'das pa de'i //	
mchod rten la ni nor kun phul //	
nga ni tshong dpon gyur pa na //	
sgra brnyan dbyangs la zla gsum mchod //	
de yi mchod rten mthong po ni //	
dgu bcu rtsa gcig rtsig tu bcug /	
nga ni bram zer gyur pa na //	
sangs rgyas dpal 'byung mthong nas dga'//	
legs par thal sbyar de nas yang //	
mi mchog la ni mchod pa byas //	
nga sngon bram zer gyur pa na //	
bstan bcos du ma 'jigs med tshe //	
sangs rgyas phan par bzhed mdzad pa //	
nga yi stan la spyan drangs so //	
sngon ni dka' thub ldan pa yi //	
drang srong chos la gnas gyur tshe //	
sangs rgyas koo'u ni n+ya mthong nas //	
ngas ni ri bo'i kha nas mchongs //	
drang srong gyur na'ang yid dga' bas //	
sangs rgyas blta na sdug mthong nas //	
rtsa ba dang ni 'bras bu'i phyir //	
bsti gnas bzhugs pa ngas spyan drangs //	
'jig rten 'dren pa spyan mdzes la //	
drang srong gyur tshe bkur sti byas //	
shing @447b shun yid du 'ong ba yis //	
ngas ni mi yi mchog bkab bo //	
nga ni rgyal por gyur pa na //	
yan lag bzhi pa'i dpung spangs nas //	
byang chub 'dod pa'i ched du ngas //	
yul 'khor skyong gi zham 'bring byas //	
sangs rgyas sh'akya thub pa nas //	
'dren pa yul 'khor skyong gi bar //	
bdun khri dang ni lnga stong gi //	
sangs rgyas la ni nga yis mchod //	
grangs med gcig ni 'das pa yi //	
rgyal ba ngas ni mchod byas te //	
byang chub phyir ni spyod pa na //	
de tshe nga la skyo sems med //	
grangs med pa dang po'o //	
bram ze'i khye'ur gyur de'i tshe //	
'od dang grags par ldan pa yi //	
sangs rgyas mar me mdzad mthong nas //	
autpal sngon po bdun gyis mchod //	
nga ni rgyal por gyur pa na //	
dka' thub spyod ces bya ba yi //	
sangs rgyas mtshan mnga' mthong nas ni //	
mi mchog la ni bla res mchod //	
rgyal por gyur tshe mun 'joms pa'i //	
skal chen la ni rin po che //	
sna tshogs bkra ba'i rol mo yis //	
mchod pa dag gis bzhengs gsol to //	
kun dga' mi dbang gyur pas //	
seng+ge sengge'i rta la mnga' la //	
rin chen yu ba can gdugs kyis //	
mi mchog la ni mchod pa byas //	
rgyal por gyur tshe grong khyer ni //	
stong phrag drug cu rnams su yang //	
mi yi nyi ma bde mdzad ni //	
spyan drangs nas ni mchod pa byas //	
'jig rten 'dren pa mi dbang la //	
bsro khang las dang de bzhin du //	
aa kar nag po'i dri dag gis //	
bram zer gyur tshe zham 'bring byas //	
grong khyer rgyal srid 'phel bar ni //	
bram ze'i sangs rgyas sum cu po //	
gtsug tor can zhes 'jig rten grags //	
rgyal por gyur tshe mchod pa byas //	
grong khyer 'bras 'phel dag tu ni //	
sangs @448a *//	
rgyas nyi shu rtsa lnga la //	
nga ni tshong dpon gyur pa na //	
tshangs par spyod pas mchod pa byas //	
grong khyer dga' ba de nyid du //	
nga ni tshong dpon gyur pa'i tshe //	
sangs rgyas gtsug tor 'jig rten grags //	
gtsug lag khang gis mchod pa byas //	
tshong dpon gyur te rgyal ba drug /	
mchod phyir glang chen rta gser dang //	
bud med rnams dang nor bu yi //	
rgyan gyis skyed mos tshal byas so //	
rgyal por gyur tshe ngang pa yis //	
grong khyer yid 'ong de nyid du //	
byang chub don du gnyer ba ngas //	
gtsug tor can la skra bregs so //	
kun dga' bram zer gyur pa na //	
thub chen ma 'gag de la ni //	
byang chub don du gnyer ba ngas //	
'bras bu mchog gis mchod pa byas //	
tshong dpon du ni gyur pa na //	
'jig rten 'dren pa spyan mdzes la //	
nor bu rin chen gyis mchod cing //	
gtsug lag khang na nyams dags mchod //	
ded dpon du ni gyur pa na //	
byang chub shing gi drung na ni //	
sangs rgyas legs 'khrugs bzhugs mthong nas //	
thog mar bsod snyoms la spyan drangs //	
nga ni ded dpon gyur pa na /	
byang chub shing drung thub pa ni //	
'jig rten dga' mdzad blo bzang mthong //	
'khor ni stong dang rab tu byung //	
nga ni ded dpon gyur pa na //	
sangs rgyas tsandan 'od dpag med //	
chu 'jam dang ni til mar dang /	
bu ram la ni spyan drangs so //	
kun dga' rgyal por gyur pa na //	
tshangs sbyin grags pa chen po pa //	
'dren pa la ni zhal zas dang //	
thams cad sbyin pas mchod pa byas //	
bram zer yang ni gyur pa na //	
thugs rje chen po 'od zer can //	
thub @448b pa rkang gnyis mchog mthong nas //	
smra ba'i rgyal mtshan gyis mchod do //	
rgyal por gyur nas sangs rgyas ni //	
don dam gzigs pa grong mchog tu //	
'jug pa de la ta la yi //	
lo ma'i bsil yab mchod pa byas //	
nga ni tshong dpon gyur pa na //	
'jig rten gsal mdzad sangs rgyas ni //	
sh'akya thub pa me tog gi /	
sil ma sna tshogs dri sbyar mchod //	
grong khyer mchog tu mthor 'phags pa'i //	
mi mchog 'jug par mthong nas ni //	
rol mo rnams kyi sgra dag dang //	
me tog rnams kyi mchod pa byas //	
rgyal por gyur tshe dad pa yis //	
sangs rgyas dam pa zhes bya ba //	
srid pa'i mtsho las brgal ba la //	
thog mar shing rta dag gis bstabs //	
nga ni rgyal por gyur pa na //	
gtso bo'i ched du lam bstar cing //	
dpag tshad brgya ni gang bar yang //	
me tog khang brtsegs mchod pa byas //	
sangs rgyas dgra zhi mdzad pa ni //	
grong khyer gshegs zhes ngas thos nas //	
lam ni rgyal mtshan yongs bkang ste //	
rgyal po'i 'byor bas bsu ba byas //	
nga ni mnyan par gyur pa na //	
shing rta'i yan lag chu 'gram du //	
byon pa ngas ni mthong nas ni //	
thub pa chu yi rgyun las bsgral //	
ded dpon gyur tshe dad pa yi //	
shing rta skal ldan chen po ni //	
ngas ni gru zam btags nas kyang //	
mtsho chen las ni bsgral ba byas //	
nga ni rgyal por gyur pa na //	
rkang gnyis dam pa sangs rgyas ni //	
tshangs pa tsandan sa mchog gi //	
ka bar ldan pa'i khang pas mchod //	
rgyal por gyur tshe sangs rgyas ni //	
bcom ldan tshangs pa'i tshe mchod cing //	
sman sbyin rgyal mtshan bsgrengs nas ni //	
ngas ni yams kyi nad zhi byas //	
tsandan ldan la char med tshe //	
rgyal po lta bu'i sku khrus byas //	
de tshe lhas ni char phab @449a *//	
pas; ;skye bo rnams ni skyabs su dong //	
nga ni rgyal por gyur pa na //	
sangs rgyas bcom ldan zla ba la //	
mchod nas ngas ni byams bsgoms pas //	
bdud kyis btang ba'i yams nad zhi //	
mi yi dbang por sngon gyur tshe //	
ngas ni byang chub 'dod pa'i phyir //	
sangs rgyas dbang po 'dul ba la //	
cho 'phrul phyir ni gsol ba btab //	
rgyal po dag tu gyur pa na //	
rin chen ri bo 'od chen ldan //	
'khor ni brgya stong phrag mang po //	
mthong nas lo lngar mchod pa byas //	
bram zer gyur tshe dad pa yis //	
sangs rgyas don kun bsgrubs pa ni //	
mtshan dang ldan pa mthong nas kyang //	
ngas ni bstod pa lnga brgya byas //	
bram zer gyur tshe yid dga' bas //	
sangs rgyas dbang po rgyal mtshan mthong //	
ngas ni thal mo legs sbyar te //	
dam pa stsol ba'i 'od ces gsol //	
sangs rgyas mar me mdzad pa nas //	
thub pa dbang po rgyal mtshan bar //	
bdun khri dang ni drug stong gi //	
sangs rgyas rnams ni nga yis mchod //	
grangs med gnyis pa tshang bar ni //	
rgyal ba nga yis mchod byas te //	
byang chub phyir ni spyod pa na //	
de tshe nga la skyo sems med //	
grangs med pa gnyis pa'o /	
sangs rgyas bde mdzad dam pa la //	
rgyal por gyur tshe mchod byas nas //	
mya ngan 'das nas mchod rten brtsigs //	
rgyal srid rab tu zhi bar byas //	
rgyal por gyur tshe dang bas ni //	
sangs rgyas gang po re skong la //	
tshul dang 'dra bar mchod byas te //	
chos kyi rgyal po zhes bsgrags so //	
sangs rgyas thams cad zil gnon la //	
tshong dpon gyur tshe legs par ni //	
rim gro byas shing mi mchog la //	
de bzhin gser gyi me tog gtor //	
nga @449b ni tshong dpon gyur pa na //	
sangs rgyas rin chen gtsug tor can //	
thub chen grong mchog gshegs de la //	
gser gyi dra bas mchod pa byas //	
nga ni tshong dpon gyur pa na //	
padma dam pa dpa' chen po //	
rgyal por grags pa'i grong mchog tu //	
dngul gyi me tog sil mas gtor //	
nga ni bram zer gyur pa na //	
sangs rgyas grags mchog slob mi yi //	
dge 'dun gyis ni mdun bltas pa //	
mthong nas mi mchog gnas kyis mchod //	
nga ni rgyal por gyur pa na //	
legs gsung byang chub shing drung du //	
bzhugs pa ngas mthong glang po rta //	
shing rta dpung bu chung gis bsrungs //	
sangs rgyas dri med thub chen la //	
tshong dpon gyur tshe bsro khang dang //	
mchod rten las dang mar mes ni //	
de yi tshe na rnam par mchod //	
sangs rgyas sad mdzad rdo leb steng //	
snyoms par bzhugs pa mthong nas ni //	
dad pas rol mo'i sgra kun dang //	
rgyal po'i 'byor pas bzhengs gsol to //	
tshong dpon du ni gyur pa na //	
'jig rten dga' mdzad dgra thul ba //	
sangs rgyas spyod pas gshegs pa na //	
lam ni sna tshogs brgyan pas mchod //	
tshong dpon gyur tshe yid dga' bas //	
gnas mchog gshegs pa thos nas ni //	
skyed mos tshal ni brgyan byas nas //	
ngas ni gtsug lag khang brtsigs so //	
sangs rgyas bcom ldan skar 'od la //	
byang chub 'dod pa'i dad pas ngas //	
rgyal po'i mdzod ni thams cad las //	
nor bu rin chen rnams kyis mchod //	
nga ni rgyal por gyur pa'i tshe //	
tog gis bdud rnams bcom byas nas //	
chos kyi rgyal srid bsgrags pa na //	
ngas ni rgyal mtshan kho na btsugs //	
bha ra dhva dza blo ldan pa //	
bram ze mya @450a *//	
ngan 'das pa la //	
rgyal po ngas ni ril ba dang //	
dbyug gu gtsug lag khang chen byas //	
nga ni ded dpon gyur pa na //	
sangs rgyas 'dren pa don gzigs pa //	
gser dang nor bu mu tig dang //	
dri yi snying po rnams kyis mchod //	
sangs rgyas don kun grub pa ni //	
sangs rgyas spyod pas gshegs pa na //	
rgyal por gyur tshe dpung dag gis //	
tshogs kun gyis ni mchod pa byas //	
sangs rgyas don dam gzigs pa ni //	
grong khyer dam par gshegs pa na //	
rgyal por gyur tshe rol mo dang //	
me tog kun gyis mchod pa byas //	
nga ni ded dpon gyur pa na //	
sangs rgyas skar rgyal rkang gnyis mchog /	
dri yi snying po de bzhin du //	
rtsa ba'i dri rnams rab tu gtor //	
rin chen bkra ba'i phug na yang //	
sangs rgyas skar rgyal la ni ngas //	
de tshe tshigs bcad gcig bstod pas //	
bskal pa dgu ni phyir bsnyil to //	
'bru tshong du ni gyur pa na //	
sangs rgyas bcom ldan rnam gzigs la //	
de tshe byang chub spyod pa'i phyir //	
mud ga spar gang phul bas mchod //	
tshong dpon gyur tshe ngas mchod pa //	
sangs rgyas mchog ni gtsug tor can //	
thub pa nyan thos tshogs bcas pa; ;zhal zas kyis ni zla gsum mchod //	
tshong dpon du ni gyur pa'i tshe //	
'jig rten 'dren pa thams cad skyob //	
skal chen nyan thos bcas pa la //	
zhal zas kyis ni gus par mchod //	
tshong dpon gyur tshe dad pa yis //	
sangs rgyas 'khor ba 'jig pa ni //	
bdog pa kun la spyan drangs nas //	
tshangs par spyod phyir blo gros bskyed //	
tshong dpon du ni gyur pa na //	
yang dag sangs rgyas gser thub la //	
gtsug @450b lag khang brtsigs dad pa yis //	
khyim med par ni rab tu byung //	
bram ze'i khye'u ni bla ma'i tshe //	
dga' skyong gi ni tshig thos nas //	
'od srung rkang gnyis mchog las ni //	
rab tu 'byung ba'i blo bskyed do //	
byams pa drang srong gyur pa na //	
rgyal por gyur nas rim gro byas //	
byas pa gzo ba rjes dran nas //	
de nas nga la slar mchod do //	
gang yang sangs rgyas bde mdzad nas //	
sangs rgyas 'od srung bar du ni //	
ngas ni bdun khri bdun stong gi //	
rgyal ba rnams ni mchod pa byas //	
grangs med gsum po tshang bar ni //	
rgyal ba ngas ni mchod byas te //	
sngon ni byang chub spyod pa na //	
nga la skyo ba'i sems med do //	
nga ni byang chub sems dpa'i tshe //	
sangs rgyas mchog ni de rnams mchod //	
nga ni de dag thams cad kyis //	
'jig rten mdun du lung bstan to //	
ngas ni sngon bsam gang yin pa //	
nga yi smon lam thams cad rdzogs //	
nga ni sangs rgyas khur bor te /	
sems can rnams ni rjes su bzung //	
shi bi'i rgyal por nga gyur te //	
sbyin pa dag ni thams cad btang //	
nga ni dus dpog gyur pa'i tshe //	
sbyin pa'i pha rol phyin pa rdzogs //	
rgya mtsho'i tshong bar gyur pa na //	
tshul khrims pha rol phyin don du //	
srog chags rnams ni ma btang zhing //	
ngas ni rang gi sha btang ngo //	
nga sngon drang srong gyur pa na //	
bzod pa'i pha rol rdzogs bya'i phyir //	
yan lag rnams ni gtubs pa yis //	
nga yi bzod pa yongs su rdzogs //	
mi ma yin mo'i skyes rabs dang /	
de bzhin rgya mtsho bskams pa dang //	
de bzhin bdag ni bden dga' ba'i //	
brtson 'grus pha rol phyin pa rdzogs //	
sman chen blon @451a *//	
por gyur pa dang /	
gnag lhas skyes su nga gyur tshe //	
shes rab pha rol phyin rdzogs nas //	
de bzhin rnga bo che yang bsgrags //	
bram ze rab 'bar gyur pa na //	
ral par 'dab chags tshang bcas kyang //	
bsam gtan las ni ma langs par //	
bsam gtan pha rol phyin brtson byas //	
snying rje yongs su bsgoms byas shing //	
pha rol phyin pa drug rdzogs pas //	
khur lci ba ni ngas bor te //	
dam bcas pa yang rdzogs par byas //	
nga dang sangs rgyas gang phrad nas //	
mchod pa byas pa'i mi mchog ni //	
de kun mya ngan 'das par gshegs //	
nga ni byang chub la bzhag go /	
rgyal po 'od ldan dbang po nas //	
thub pa dbang po rgyal mtshan bar //	
sems can bye ba phrag stong ni //	
srid pa'i mtsho las bsgral ba byas //	
'jig rten gtso bo rnam 'dren pa /	
rdzogs sangs rgyas te lha mir bcas //	
'jig rten 'di ni bsgral ba dang //	
sgrol bar mdzad pa smos ci dgos //	
ngas ni 'jig rten don gyi phyir //	
mya ngan 'das na'ang chos kyi gru /	
brtan pa dag ni bca' byas te //	
brgya stong phrag ni bsgral bar bya //	
mi gang sangs rgyas skyabs song zhing //	
mya ngan 'das kyang sangs rgyas la //	
bya ba byed pa'i skyes bu de //	
'jig rten dag ni skyid de ba //	
gang dag de bzhin gshegs rgyal la //	
bya ba cung zad byed pa na'ang de //	
mtho ris sna tshogs bgrod nas ni //	
bdud rtsi'i go 'phang 'thob par 'gyur //	
yang dag ji bzhin 'di thos nas //	
dge ba bungs ni bskyed de bya //	
nga ni mya ngan 'das 'og tu //	
srid pa'i rgya mtshor 'khyams sa re //	
@451b sangs rgyas mang po'i skabs rdzogs so //	
sangs rgyas 'od ldan dang /	
sh'akya thub pa dang /	
ko'u di n+ya dang /	
'jig rten 'dren dang /	
gzhan gyis mi thub dang /	
rin chen gtsug tor dang /	
bde mdzad dang /	
sgra snyan dang /	
dpal 'byung dang /	
phan bzhed dang /	
ko'u di n+ya dang /	
blta na sdug pa dang /	
spyan mdzes dang /	
yul 'khor skyong dang /	
mar me mdzad dang /	
dka' thub mdzad dang /	
mun sel dang /	
bde mdzad dang /	
dbang chen dang /	
gtsug tor can dang /	
ma 'gag pa dang /	
spyan mdzes dang /	
legs 'khrungs dang /	
yid bzang dang /	
tsandan dang /	
tshangs sbyin dang /	
'od zer can dang /	
don dam gzigs dang /	
sh'akya thub pa dang /	
mthor 'phags dang /	
dam pa dang /	
gtso bo dang /	
dgra zhi mdzad dang /	
shing rta'i yan lag dang /	
skal ldan shing rta dang /	
tshangs pa dang /	
tshangs pa'i tshe dang /	
tsandan dang /	
dbang po dang /	
dbang po 'dul dang /	
rin chen ri bo dang /	
don thams cad grub pa dang /	
tha ma dbang po'i rgyal mtshan dang /	
bzod pa mdzad dang /	
rdzogs ldan dang /	
thams cad zil gnon dang /	
rin chen gtsug phud dang /	
padma dam pa dang /	
grags pa dam pa dang /	
gsung snyan dang /	
dri ma med dang /	
sad mdzad dang /	
dgra thul dang /	
gnas 'jog dang /	
skar 'od dang /	
tog dang /	
drang srong dang /	
bha ra dhva dza dang /	
don gzigs dang /	
don dam gzigs dang /	
don thams cad gzigs dang /	
rgyal dang /	
skar rgyal dang /	
rnam par gzigs dang /	
gtsug tor can dang /	
thams cad skyob dang /	
log par dad sel dang /	
gser thub dang /	
'od srung dang /	
sh'akya thub pa dang /	
tha ma @452a *//	
byams pa'o //	
sangs rgyas rnams kyi mtshan rdzogs so ////	
sangs rgyas bcom ldan 'das la bkur sti byas /	
bla mar byas zhes bya ba gong ma bzhin du ste /	
de nyan thos kyi dge 'dun dang mnyan yod na rgyal bu rgyal byed kyi tshal /	
mgon med zas sbyin gyi kun dga' ra ba na bzhugs so //	
de'i tshe gzhan mu stegs can /	
kun tu rgyu rab tu mang po rtog khang du	
lhags shing 'dus par gyur nas skabs kyi gtam 'di	
lta bu dag gleng bar byed de /	
shes ldan dag shes par gyis shig /	
sngon ni /	
bdag cag la rgyal po dang /	
blon po dang /	
bram ze dang /	
khyim bdag dang /	
grong mi dang /	
yul pa dang /	
tshong pa dang /	
tshong dpon dang /	
ded dpon rnams kyis bkur sti byas /	
bla mar byas /	
rjed par byas pas /	
gos dang /	
bsod snyoms dang /	
gnas mal dang /	
nad kyi rkyen sman gyi yo byad rnams kyang rnyed pa las /	
da ni /	
dge sbyong go'u ta ma 'jig rten du byung ba la bkur stir byed /	
bla mar byed /	
rjed par byed /	
mchod par byed ces bya ba nas sman dang /	
yo byad rnams zhes bya ba'i bar gong ma bzhin no //	
des na de ltar bdag cag gi rnyed pa dang	
bkur sti thams cad kyi thams cad du chad na	
/ de la bdag cag gis ji ltar bya /	
de na kha cig gis smras pa /	
tshangs par spyod pa la mi tshangs par spyad pa skyon yin pas /	
de la skyon 'di gdags so //	
kha cig gis smras pa /	
ji lta bu zhig bya /	
de rnams kyis smras pa /	
bdag cag gi nang na kun tu rgyu gzugs bzang @452b mo /	
mdzes pa /	
blta na sdug pa gang yin pa de la /	
sring mo dag /	
tshur dge sbyong go'u ta ma la skur ba thob cig ces spro bar bya'o //	
bdag cag gi nang na kun tu rgyu gzugs bzang mo /	
mdzes pa /	
blta na sdug pa gang yin bram ze'i bu mo rtsva mi yin no //	
de la spro ba bskyed do //	
zhes de rnams kyis de pho nyas bkug ste smras pa /	
sring mo shes par gyis shig /	
sngon ni /	
bdag cag gis bkur sti dang zhes bya ba nas	
nad kyi rkyen sman gyi yo byad rnams zhes bya	
ba'i bar gong ma bzhin du'o //	
da ni /	
dge sbyong go'u ta ma 'jig rten du byung bas /	
'jig rten de la bkur sti byed pas bdag cag gi rnyed pa dang /	
bkur sti thams cad kyi thams cad du chad par gyur na /	
khyod kyis yal bar 'dor ram /	
bram ze'i bu mo kun tu rgyu rtsva mis smras pa /	
'phags pa dag bdag gis de la ji ltar bgyi lags /	
sring mo /	
khyod kyis nye du rnams kyi ched du dge sbyong	
go'u ta ma la kho mo dang lhan cig tu	
mi tshangs par spyad do //	
zhes khyod skur pa 'debs par spro'am /	
de lta na /	
bdag gi rnyed pa dang /	
bkur sti sngon gyi bzhin du 'gyur ro //	
de skad ces smras pa dang /	
bram ze'i bu mo kun tu rgyu rtsva mis /	
gzhan mu stegs can dang /	
kun tu rgyu rab tu mang po la 'di skad ces smras so //	
'phags ba dag /	
dge sbyong go'u ta ma la ni /	
skur pa 'debs par bdag mi spro'o //	
sring mo /	
khyod ji tsam du dge sbyong go'u ta ma la	
skur pa 'debs par mi spro ba de tsam du	
bdag cag dang gtam 'dre bar mi bya /	
phebs par smra bar mi bya /	
blta bar mi bya /	
rnam par blta bar mi bya zhing /	
khyod gnas thams cad du 'dug tu mi gzhug ste /	
'gyod pa de nyid @453a *//	
kyis dus byas nas sems can dmyal ba rnams su 'gyur ba gang yin pa'i gnas de yod do //	
bud med ni /	
shes rab chung ba yin pas /	
de skrag nas smras pa /	
'phags pa; bdag gis ji ltar bu zhig bgyi /	
sring mo /	
tshur khyod rgyal bu rgyal byed tshal du rgyun du	
song la dus thag gi tsam lon nas dge sbyong	
go'u ma la skur pa thob cig /	
de nyi ma re re zhing langs te rgyal bu rgyal byed kyi tshal du song ngo //	
ji tsam na lto la snod gcig bcings nas bcom ldan 'das gang na ba der song ngo //	
de'i tshe bcom ldan 'das 'khor brgya phrag du ma'i	
gung la chos 'chad cing bzhugs so; ;bcom ldan 'das	
kyis bram ze'i bu mo kun tu rgyu rtsva mi	
rgyang ring po kho na nas gzigs so //	
gzigs nas kyang 'di snyam du dgongs te /	
nga nyid kyis las rnams byas shing bsags pa /	
tshogs rnyed pa /	
rkyen yongs su bsgyur ba /	
'od pa bzhin nye bar gnas pa /	
gdon mi za bar 'byung bar 'gyur ba rnams /	
gzhan su zhig gis so sor myong bar 'gyur snyam mo //	
de nas bram ze'i bu mo kun tu rgyu rtsva mi /	
bcom ldan 'das kyi spyan sngar 'dug nas gsol pa /	
bdag ni 'di ru sbrum bgyis nas //	
chags par 'gyur zhing dga' 'gyur ba //	
snyan cing 'jebs pa'i gsung dbyangs kyis //	
da ltar chos ni gsung mdzad dam //	
bcom ldan 'das kyis bka' stsal pa /	
yang dag min pa smra ba dmyal bar 'gro /	
bram ze'i bu mo rtsva mis gsol pa /	
gang gis byas nas ma byas zhes smra ba'ang //	
bcom ldan @453b 'das kyis bka' stsal pa /	
dman pa'i chos can mi ni de gnyi ga /	
pha rol dag tu 'dra bar 'gro bar 'gyur //	
de nas lha rnams kyi dbang po brgya byin 'di snyam du sems te /	
kye ma'o //	
bram ze'i bu mo rtsva mi 'di ni /	
bcom ldan 'das dang /	
dge slong gi dge 'dun la yun ring po nas mtho 'tsham par byed do //	
snyam du bsam nas /	
rdzu 'phrul gyis snod de sa la lhung bar byas so //	
de nas bram ze'i bu mo rtsva mi skyengs nas rings pa rings par slar song ngo //	
de nas dge slong gnas brtan gnas brtan rnams kyis bcom ldan 'das la 'di skad ces gsol to //	
btsun pa /	
ko sa la'i rgyal po gsal rgyal la chos kyi dbang du bgyi ba'i bka' mchid kyang bka' stsal /	
gang du thog mar bla na med pa yang dag	
par rdzogs pa'i byang chub tu thugs bskyed pa yang	
lung bstan / yang dag par rdzogs pa'i sangs rgyas	
ji snyed cig la bsnyen bkur bgyis pa yang bka'	
lung bstan / stsal lags pas / ci nas bdag cag mtsho chen po ma dros par mchis la /	
bcom ldan 'das kyi spyan sngar rang rang gi las kyi rgyu ba lung bstan par bgyi'o //	
bcom ldan 'das kyis /	
dge slong gnas brtan gnas brtan rnams la cang mi gsung bas gnang ngo //	
chos nyid kyis sangs rgyas bcom ldan 'das 'tsho zhing	
gzhes pa rnams kyi gdon mi za bar mdzad pa	
ni / bcu ste /	
bcu gang zhe na /	
ji srid sangs rgyas su lung bstan pa dang /	
sems can 'gas kyang bla na med pa yang dag	
par rdzogs pa'i byang chub tu sems bskyed pa dang	
/ sangs rgyas kyis 'dul bar @454a *//	
bya ba thams cad btul ba dang /	
nyan thos kyi mchog zung gcig tu bstan pa dang /	
mtshams bcad pa dang /	
sku tshe'i lnga cha btang ba dang /	
mnyan yod du cho 'phrul chen po rnam par bstan pa dang /	
grong khyer gsal bar lha las gshegs pa bstan pa dang /	
yab dang yum gnyis bden pa dag la bkod pa dang /	
mtsho chen po ma dros par nyan thos kyi dge	
'dun dang thabs cig tu sngon gyi las kyi rgyu	
ba bstan pa ma mdzad pa de srid du sangs	
rgyas bcom ldan 'das rnams yongs su mya ngan las	
mi 'da'o // don 'di la ni /	
bcom ldan 'das nyan thos kyi dge 'dun dang thabs	
cig mtsho chen po ma dros par sngon gyi las	
kyi rgyu ba lung bstan par bzhed nas dge slong	
rnams la bka' stsal ba /	
dge slong dag /	
mtsho chen po ma dros pa gang na bar 'dong /	
der rang rang gi sngon gyi las kyi rgyu ba lung bstan par bya'o //	
btsun pa /	
bka' bzhin 'tshal zhes dge slong rnams kyis bcom ldan 'das kyi ltar mnyan to //	
de nas bcom ldan 'das dgra bcom pa lnga brgyar	
gcig gis ma tshang ba dang thabs cig tu mnyan	
yod nas mi snang bar gyur te mtsho chen po	
ma dros par gshegs so //	
gnod sbyin gtum po mi bzad gnas pa yid 'ong zhing //	
me tog sna tshogs shing gis rnam par mdzes byas pa //	
de las rgya mtsho dug can dag tu 'gro ba yi //	
chu bo chen po bzhi po 'di dag phyogs bzhir 'bab //	
gang ga sindhu de bzhin pakshu dang //	
si ta de dag rdzu 'phrul @454b stobs thob pa //	
ma gtogs mi rnams kyis ni mi bgrod pa //	
der ni thub pa dge 'dun bcas par bzhugs //	
de nas bcom ldan 'das kyis 'jig rten pa'i thugs bskyed pa mdzad de /	
chos nyid kyis /	
gang gi tshe sangs rgyas bcom ldan 'das rnams kyis	
'jig rten pa'i thugs bskyed pa mdzad pa de'i tshe	
srog chags grog sbur yan chad kyi sems kyis /	
bcom ldan 'das kyi dgongs pa shes par 'gyur bas /	
de nas klu'i rgyal po dga' bo dang /	
nye dga' bo gnyis kyis bsam pa /	
ci'i phyir bcom ldan 'das kyis 'jig rten pa'i thugs bskyed pa mdzad snyam na /	
mtsho chen po ma dros par las kyi rgyu ba lung bstan par bzhed par mthong ngo //	
de nas de gnyis kyis mtsho chen po ma dros	
pa'i nang du padma 'dab ma stong dang ldan pa	
/ shing rta'i 'phang lo tsam /	
bzang po thams cad gser las byas pa /	
sdong po ni /	
rin po che /	
ge sar ni /	
rdo rje las byas pa /	
padma stong phrag du mas yongs su bskor ba zhig sprul pa dang /	
bcom ldan 'das dge slong gi dge 'dun gyi gung la padma'i snying po de la bzhugs so //	
dge slong gnas brtan gnas brtan rnams kyang padma gzhan rnams kyi snying po la 'khod do //	
de'i tshe tshe dang ldan pa sh'a ri'i bu bya	
rgod kyi phung po'i ri la snam sbyar 'drub bo	
// de nas bcom ldan 'das kyis tshe dang ldan	
pa mo'u dgal gyi bu chen po la bka' stsal	
// ba / mo'u dgal gyi bu /	
song la rab tu byung ba'i zla bo khrid de shog cig /	
btsun pa /	
bka' bzhin 'tshal zhes tshe dang ldan pa mo'u dgal chen po ma dros pa nas @455a *//	
mi snang bar gyur cing /	
bya rgod kyi phung po'i ri la tshe dang ldan pa sh'a ri'i bu'i mdun du 'dug ste /	
'di skad ces smras so //	
tshe dang ldan pa sh'a ra dva ti'i bu /	
ston pa dgra bcom pa lnga brgyar gcig gis ma	
tshang ba dang thabs cig tu mtsho chen po ma	
dros pa na sngon gyi las kyi rgyu ba lung	
bstan par bzhed nas khyod la gzhes kyi /	
tshur shog /	
'dong /	
des smras pa /	
tshe dang ldan pa mo'u dgal gyi bu chen po /	
re zhig snam sbyar drubs la /	
de nas phyis 'gro'o //	
des smras pa /	
grogs bya'o //	
de bzhin du gyis shig /	
de nas tshe dang ldan pa mo'u dgal gyi bu	
chen pos rdzu 'phrul gyis sor mo lnga char gyis	
drub par brtsams pa dang /	
tshe dang ldan pa sh'a ri'i bus smras pa /	
tshe dang ldan pa mo'u dgal gyi bu chen po /	
'o na lta bu drub zin tu zad mo /	
des smras pa /	
tshe dang ldan pa sh'a ri'i bu /	
gal te khyod mi 'gro na /	
mthus bkur bar bya'o //	
de nas tshe dang ldan pa sh'a ri'i bus /	
ske rags rgya cang phrol nas smras pa /	
tshe dang ldan pa mo'u dgal gyi bu chen po /	
khyod bcom ldan 'das kyis rdzu 'phrul gyi mthu can rnams kyi mchog tu bstan pa yin na /	
re zhig khyod kyis 'di khyer la /	
de nas phyis kho bo khyer cig /	
de nas tshe dang ldan pa mo'u dgal gyi bu chen pos de drangs pa dang /	
tshe dang ldan pa sh'a ri'i bus bsam pa /	
'di ni mthu che zhing rdzu 'phrul che ba yin pas /	
gal te 'di 'khyer bar 'gyur ba'i gnas 'di yod do //	
snyam nas /	
des de bya rgod phung po'i ri'i spyi la btags so //	
tshe dang ldan pa mo'u dgal gyi bu @455b chen pos de drangs pa dang /	
bya rgod kyi phung po'i ri 'gul bar gyur to //	
de nas tshe dang ldan pa sh'a ri'i bus bsam pa /	
'dis bya rgod kyi phung po'i ri yang 'khyer bar 'gyur gyi /	
ma la bdag gis ri'i rgyal po ri rab la gdags so //	
snyam nas /	
des de ri'i rgyal po ri rab la btags pa las /	
yang tshe dang ldan pa mo'u dgal gyi bu chen pos de drangs pa dang /	
ri'i rgyal po ri rab dang /	
klu'i rgyal po dga' bo dang /	
nye dga' bo dag kyang g-yos par gyur /	
ma dros pa yang kun nas 'khrugs shing /	
dge slong gnas brtan gnas brtan rnams kyang ldeg par	
gyur nas padma'i snying po la 'dug bzhin du de	
rnams kyis bcom ldan 'das la zhus pa /	
btsun pa /	
ci'i slad du klu'i rgyal po dga' bo dang /	
nye dga' bo gnyis g-yos lags /	
bcom ldan 'das kyis bka' stsal pa /	
dge slong dag /	
dga' bo dang nye dga' bo gnyis g-yos pa ma yin te /	
'on kyang nyan thos chen po gnyis rdzu 'phrul gyis rnam par 'phrul par byed do //	
tshe dang ldan pa sh'a ri'i bus bsam pa /	
ri'i rgyal po ri rab 'di yang 'khyer bar 'gyur gyi /	
ma la bdag gis bcom ldan 'das kyi padma'i sdong po la gdags so //	
snyam nas /	
des bcom ldan 'das kyi padma'i sdong po la btags pas ma 'gul bar 'dug go /	
gang gi tshe de'i rdzu 'phrul la rdzu 'phrul gyis rdugs pa de'i tshe /	
tshe dang ldan pa sh'a ri'i bu la 'di skad ces smras so //	
tshe dang ldan pa sh'a ri'i bu /	
khyod kyis rdzu 'phrul gyis rnam par rtses pa byas zin gyi tshur shog /	
'dong /	
tshe dang ldan pa mo'u dgal gyi bu chen po song zhig dang /	
kho bo 'ong ngo //	
zhes byas nas @456a *//	
ji srid tshe dang ldan pa mo'u 'gal gyi bu	
chen po ma phyin pa de'i bar du tshe dang	
ldan pa sh'a ri'i bus sngar phyin nas bcom ldan	
'das kyi zhabs gnyis la mgo bos phyag 'tshal te	
padma'i snying po la 'dug pa dang /	
de'i 'og tu tshe dang ldan pa mo'u dgal gyi bu chen po phyin pas /	
tshe dang ldan pa sh'a ri'i bu mthong nas des smras pa /	
tshe dang ldan pa sh'a ri'i bu 'ongs sam /	
tshe dang ldan pa /	
kho bo 'ongs so //	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa /	
bcom ldan 'das kyis tshe dang ldan pa mo'u dgal gyi bu chen po ni /	
rdzu 'phrul dang ldan pa rnams kyi mchog tu bstan pa lags na /	
'on kyang tshe dang ldan pa sh'a ri'i bu'i rdzu 'phrul gyis pham par bgyis pa la gzigs /	
bcom ldan 'das kyis bka' stsal pa /	
dge slong dag /	
da ltar 'ba' zhig tu ma zad kyi /	
ji ltar 'dis 'das pa'i dus na yang bzos pham par byas pa de nyon cig /	
dge slong dag /	
sngon byung ba /	
yul dbus su ri mo mkhan gyi slob dpon zhig byung ngo //	
de dgos pa 'ga' zhig gi phyir yul dbus nas yul nas can zhes bya bar song ngo //	
de de na 'khrul 'khor gyi sgyu rtsal gyi slob dpon zhig gi khyim du zhugs pa las /	
de de nyal ba'i rim gro bar 'khrul 'khor las bu mo zhig byas nas btang ngo //	
des de'i rkang pa gnyis bgrus nas 'dug go /	
de nas des song zhig ces smras na /	
de cang mi smra bar 'dug go /	
des bsam pa /	
gdon mi za bar 'di bdag dang dga' mgur spyod @456b pa'i phyir btang ngo //	
snyam nas /	
des de'i lag pa nas bzung ste drangs pa las /	
ji tsam zhig nas shing brul gyi phung por gyur to //	
de skyengs nas bsam pa /	
bdag gcig pu zhig tu skyengs par byas kyi /	
ma la bdag gis ni /	
'di rgyal po 'khor dang bcas pa'i nang du skyengs par bya'o //	
snyam nas /	
des sgo'i ngos logs la rang gi gzugs brnyan 'gegs pa zhig bris te /	
sgo phag tu yib nas 'dug go /	
de ldang ba'i dus gang yin pa de las bral ba dang /	
de nas 'khrul 'khor gyi sgyu rtsal gyi slob dpon gyis bsam pa /	
ring zhig lon na /	
ci'i phyir de sgor ma byung snyam du sems te /	
der song ba las /	
ji tsam na 'gegs te shi ba mthong ngo //	
des bsam pa /	
ci'i phyir 'dis bdag nyid srog dang bral bar byas snyam pa las /	
des 'khrul 'khor zhig nas shing brul gyi phung por 'dug pa mthong nas /	
de 'di snyam du sems te /	
bdag nyid skyengs pas 'gegs so //	
snyam mo //	
yul nas can gyi kun tu spyod pa ni /	
gang su'i khyim yang rung /	
der mi glo bur ba shi na /	
ji srid rgyal po la ma mthol ba de srid du des de la rim gro mi byed do //	
de nas de rgyal po'i drung du song ste mthol ba /	
lha /	
yul dbus nas ri mo mkhan gyi slob dpon zhig mchis te /	
de bdag gis sdum par gnas pa las /	
de la bkur sti bgyi ba'i slad du bdag gis	
'khrul 'khor las bu mo zhig bgyis te btang ba	
dang / des de lag pa nas bzung ste drangs pas shing gi phung por mchis pa dang /	
de skyengs nas bdag nyid 'gegs lags na /	
lha /	
de la g-yar @457a *//	
snga 'brim pa zhig gtang du gsol /	
de nas bdag gis rim gro bgyi lags so //	
de nas rgyal pos zho shas 'tsho ba rnams la bsgo ba /	
shes ldan dag /	
dengs la g-yar snga rims shig /	
de rnams dong nas de mthong ngo //	
des bsam pa /	
bdag gis ji ltar zung nga las dbab par bya'o //	
snyam mo //	
gzhan dag gis smras pa /	
'gegs thag chod /	
sta re khyer te thag pa gcad par brtsams pa las /	
ji tsam na rtsig pa yin par mthong nas /	
de nas 'khrul 'khor mkhan gyi slob dpon de skyengs par gyur to //	
de de ltar skyengs par gyur pa dang /	
ri mo mkhan gyi slob dpon de /	
sgo lkog nas phyung ste smras pa /	
kye nang rje /	
khyod kyis ni /	
kho bo gcig pu zhig tu skyengs par byas te /	
khyod ni /	
rgyal po 'khor dang bcas pa'i nang du skyengs par byas so //	
dge slong dag /	
ji snyam du sems /	
de'i tshe de'i dus kyi ri mo mkhan gyi slob dpon gang yin pa de ni /	
dge slong sh'a ri'i bu 'di nyid yin te /	
de na yang 'dis 'di bzos pham par byas so //	
da ltar yang 'dis 'di rdzu 'phrul gyis pham par byas so //	
gzhan yang /	
'di ltar /	
'dis 'di bzos pham par byas pa de nyon cig /	
dge slong dag /	
sngon byung ba /	
ri bor gzhan zhig na ri mo mkhan gyi slob dpon gnyis shig byung ba las /	
rtsod par gyur te gcig gis smras pa /	
nga ni /	
bzo legs par shes so //	
gcig shos kyis smras pa /	
nga ni /	
de bas kyang lhag par legs @457b par shes so //	
de gnyis phan tshun 'gran par gyur nas rgyal po'i drung du dong ste /	
de'i rkang pa gnyis la gtugs te gcig gis smras pa /	
lha /	
bdag ni /	
bzo legs par 'tshal to //	
gcig shos kyis kyang smras pa /	
lha /	
bdag ni /	
de bas kyang lhag par legs par 'tshal to //	
rgyal pos de gnyis la sgo khang bstan nas khyed gnyis gang mkhas ni /	
ngas mi shes mod kyi /	
'on kyang gcig gis ni /	
rtsig ngos gcig la bris la /	
gcig shos kyis kyang gcig la bris shig dang /	
de lta na khyed cag gnyis gang bzo legs par shes pa ngas legs par shes par 'gyur ro //	
de gnyis kyi bar yol bas bcad nas /	
ri mo bri bar brtsams te /	
de la gcig gis zla ba drug gis ri mo'i las zin to //	
gcig shos kyis ni zla ba drug tu rtsig ngos bstar to //	
ri mo'i las zin pa gang yin pa de /	
rgyal po'i drung du song ste son pa dang smras pa /	
lha /	
bdag gis ri mo'i las bgyis lags na /	
spyan sngar brim du gsol /	
de nas rgyal po'i blon po dang lhan cig sgor byung nas mthong ba dang /	
ri mo'i las mkhas so //	
zhes shin tu mgu'o //	
gcig shos kyis kyang rkang pa gnyis la gtugs te smras pa /	
de bdag gi ri mo'i las la gzigs su gsol /	
des bar chad kyi yol ba bshus pa dang gcig	
gi gzugs brnyan de la shar ba rgyal pos mthong	
nas / ri mo'i las la lhag par 'di mkhas so //	
zhes shin tu ya mtshan skyes so //	
@458a *// de nas des slar yol bas bar bcad nas rkang pa gnyis la gtugs te smras pa /	
lha /	
'di ni /	
ri mo'i las ma lags te /	
'on kyang rtsig ngos bstar ba lags so //	
de nas rgyal po de ya mtshan skyes nas smras pa /	
'di ni /	
bzo la lhag par mkhas pa yin no //	
dge slong dag /	
ji snyam du sems /	
gang gis zla ba drug tu rtsig ngos bstar ba de ni /	
dge slong sh'a ri'i bu 'di nyid yin no; ;gang	
gis zla ba drug tu ri mo'i las byas pa	
de ni / de'i tshe de'i dus na dge slong mo'u dgal gyi bu 'di nyid de yin te /	
de na yang 'dis 'di bzos pham par byas so //	
da ltar yang 'dis 'di rdzu 'phrul gyis pham par byas so //	
gzhan yang /	
ji ltar 'dis 'di pham par byas pa de nyon cig /	
dge slong dag /	
sngon byung ba /	
w'a ra n'a si'i grong khyer du drang srong dung dang /	
bris pa zhes bya ba gnyis shig nye bar brten cing gnas so //	
ji tsam dus gzhan zhig na lhas char phab pas rdzab tu gyur te /	
dung dred de rdzab tu rdeg 'chos nas ril ba chag par gyur to //	
de nas des dmod pa bor pa /	
rang bzhin ngan pa khyod kyis da phan chad lo bcu gnyis su char mi 'bebs par gyur cig /	
ces byas so //	
rgyal po tshangs sbyin dang /	
w'a ra n'a si na gnas pa'i skye bo'i tshogs kyis thos nas /	
de nas de rnams de'i drung du song ste gsol ba btab pa /	
drang srong chen po /	
de ltar ma mdzad cig /	
des smras pa /	
bdag gis rang bzhin ngan pa la bzod par mi nus te /	
bdag gis dmod pas bcom pa des /	
lo bcu gnyis su char @458b mi 'bab par 'gyur ro //	
de nas rgyal po tshangs sbyin dang /	
skye bo'i tshogs des bris pa la gsol ba btab	
nas des gsol ba byas te lhas char phab bo	
// dge slong dag /	
ji snyam du sems /	
de'i tshe de'i dus kyi drang srong dung gang yin pa de ni /	
dge slong mo'u dgal gyi bu 'di nyid yin no //	
de'i tshe de'i dus kyi bris pa gang yin pa de ni /	
dge slong sh'a ri'i bu yin te /	
de na yang 'dis 'di rdzu 'phrul gyis pham par byas so //	
gzhan yang /	
ji ltar 'dis 'di rdzu 'phrul gyis pham par byas pa de nyon cig /	
bris pas dgos pa 'ga' zhig gi phyir dung gi rkang pa gnyis la gtugs pa las /	
dung gi rkang pa gnyis kyis ral pa mnan pa dang bris pas smras pa /	
nyi ma 'char kha'i dus kyi tshe khyod kyi spyi bo gas par gyur cig /	
dung gis smras pa /	
de ltar na nyi ma 'char bar ma gyur cig /	
ces byas pa dang /	
'jig rten du nam sros par gyur to //	
de nas rgyal po dang /	
bram ze dang /	
khyim bdag gis dung la gsol ba btab pa /	
drang srong chen po /	
de lta bu ma mdzad cig /	
des smras pa /	
nyi ma shar bar gyur na /	
gdon mi za bar bdag gi mgo 'gas par 'gyur ro //	
bris pas de la smras pa /	
gal te de lta na /	
'ji ba las byas pa'i mgo zhig byos shig /	
ji tsam na 'ji ba las dung gi mgo zhig byas pa las /	
nyi ma shar ba dang gas par gyur to //	
dge slong dag /	
ji snyam du sems /	
dung gang yin pa de ni /	
dge slong mo'u dgal gyi bu 'di nyid yin no //	
bris pa gang yin pa de ni /	
dge slong sh'a ri'i bu 'di nyid de yin te /	
de na yang 'dis pham @459a *//	
par byas so //	
gzhan yang /	
ji ltar pham par byas pa de nyon cig /	
yul dbus su bso mkhan gyi slob dpon zhig byung nas /	
ba so 'bras tsam bre'u chung gang khyer nas yul nas can du song ste /	
de ri mo mkhan gyi slob dpon zhig gi khyim du zhugs na /	
de yang stong par 'dug na de'i chung ma la smras pa /	
grogs po'i chung ma /	
'bras bre'u chung gang po 'di tshos la byin cig /	
ces de bzhag ste song ngo //	
des btso bar brtsams pa las /	
shing zad par gyur kyang ma tshos so //	
de nas de'i khyim thab 'ong nas smras pa /	
bzang mo /	
'di ci zhig yin /	
des rgyas par smras pa dang /	
des de brtags pa las /	
ba so 'bras tsam sha stag tu mthong nas /	
des de la co 'dri bar smras pa /	
bzang mo /	
'di tshva chu yin gyi /	
chu bzang po gzhan zhig khyer te 'ongs dang /	
des 'bras 'di tshos par 'gyur ro //	
des ba so mkhan gyi slob dpon la /	
chu bzang po zhig khyer te shog cig ces smras pa /	
des de la smras nas /	
des phyogs gzhan zhig tu rdzing bu zhig bris te /	
der khyi ro bam ba zhig kyang bris so //	
de nas ba so mkhan gyi slob dpon de bum pa khyer nas rdzing bu yin no //	
snyam nas /	
phyogs der phyin te khyi ro bam pa mthong ba dang /	
des sna bkab nas brtag par brtsams pa las /	
ji tsam na de'i chu snod de chag nas ba	
so mkhan gyi slob dpon de skyengs par gyur to	
// dge slong dag /	
ji snyam du sems /	
ba so mkhan gyi slob dpon gang yin pa de ni /	
dge slong mo'u dgal gyi bu 'di nyid yin no //	
ri mo mkhan gyi slob dpon gang yin pa de ni /	
@459b dge slong sh'a ri'i bu 'di nyid de yin no //	
'on kyang de bzhin gshegs pas brnyes pa'i bsam gtan dang /	
ting nge 'dzin dang /	
snyoms par 'jug pa gang yin pa de dag gi	
ming yang rang sangs rgyas rnams kyis mi shes so	
// rang sangs rgyas rnams kyis thob pa gang dag	
yin pa de dag gi ming yang dge slong sh'a	
ri'i bus mi shes so //	
dge slong sh'a ri'i bus thob pa gang dag yin	
pa de dag gi ming yang dge slong mo'u dgal	
gyi bus mi shes so //	
dge slong mo'u dgal gyi bus thob pa gang yin	
pa de dag gi ming yang nyan thos gzhan rnams	
kyis mi shes te /	
dge slong mo'u dgal gyi bu bas /	
dge slong sh'a ri'i bu rdzu 'phrul che zhing mthu che mod kyi /	
des mang du gnas pa la dgongs nas ngas rdzu 'phrul can rnams kyi mchog tu bstan to //	
sh'a ri'i bu dang /	
mo'u dgal gyi bu'i le'u'o ////	
de nas tshe dang ldan pa 'od srung chen po	
rang gi las kyi rgyu ba lung ston par byed	
de smras pa / de ni der song sngon nas spyad pa dang //	
rje mthun tshig dag shin tu sgrog pa na //	
gang zhig byas pas 'bras bu che myong ba //	
chung ngu gcig pu de ni myur dran nas //	
ji ltar seng ge ri yi phug gnas pa //	
'jigs pa med par spyod yul 'gro ba ltar //	
mtshungs pa med pa'i nyan thos 'od srung de //	
sngon gyi gnas nas spyad pa sgrog byed pa //	
zag med tha ba med pa rnam grol sems //	
nyon mongs med par gnas pa skyon med yid //	
de la chos mchog yod par yid ches nas //	
de yi chos la yid kyis smon byas te //	
rang sangs @460a *//	
rgyas la bdag gis yon du ni //	
khre rgod bre'u chung gang zhig rab phul bas //	
de 'dra ba dang kun tu phrad gyur cing //	
smon pas sgra mi snyan du skyes pa ni //	
las de gcig pu nyid kyi 'bras bu yis //	
lus can bdag gir 'dzin med tshe ring ba //	
khyad par 'gro zhing spyod pa mi dman pa //	
sgra mi snyan du lan stong skyes par gyur //	
las de gcig pu nyid kyi 'bras bu yis //	
lan stong sum cu rtsa gsum par skyes te /	
me tog phreng rgyan byug pa sna tshogs dang //	
mthu chen lus mdzes pa dang ldan par gyur //	
de nas 'phos bdag sgra mi snyan du skyes //	
slar yang lha dge dga' bar byed pa dang //	
sems kyi smon lam dbang gis slar yang bdag /	
mi ni dge ba rnams kyi nang du skyes //	
las de gcig pu nyid kyi 'bras bus bdag /	
bram ze s'a la chen po'i rigs skyes te //	
nor mang skyes pa bud med rnams kyis bkur //	
'dod pa'i yon tan lnga don mi gnyer yang //	
bdag gis ston pa lan 'ga' ma mthong zhing //	
mtshungs med nyan thos bdag gis ma mthong nas //	
bdag gis seng ras tshem gyon 'jig rten na //	
dgra bcom rnams la phyag 'tshal rab tu byung //	
bdag ni de ltar rab tu byung ba dang //	
rgyal ba bu mang mchod rten na bzhugs mthong //	
thub zhabs phyag 'tshal bcom ldan bdag gi ston //	
bdag ni khyod kyi nyan thos gyur ces gsol //	
'od srung ji skad smras bzhin byas te 'dir //	
khyod ston nga yin nga yi nyan thos khyod //	
gal te sdug @460b bsngal kun las thar 'dod na //	
khyod kyis snyan par bshad pa'i chos snyan nyon //	
gang yang dag la skyes mchog skyob pa ni //	
thugs rje chen po yis ni chos bshad pa //	
bsam gtan bzhi stobs dbang po byang chub kyi //	
yan lag lam gyi yan lag rnam par thar //	
de dag bsgom pa bdag gis dga' mgur thob //	
zag pa zad cing lus kyi tha ma bzung //	
lus kyi tha ma 'dzin pa rdul med pa //	
drang po 'di dag dang ni bdag gir phrad //	
de bzhin gshegs rgyal phun sum tshogs pa gsungs //	
tshul khrims ldan pa gang 'dod 'grub par 'gyur //	
bdag gi yid la ci dang ci bsam pa //	
thams cad grub ste srid pa'i tha ma 'di //	
bdag gi skye ba zad cing 'ching ba dang //	
sred pa kun nas langs pa nyid bcad de //	
bdag ni chos rgyal thugs las skyes pa'i sras //	
nyon mongs tshogs rnams zad pas mya ngan 'da'//	
bdag ni thams cad gzigs pa yis //	
sbyangs la gnas pa mchog tu bsten //	
zag pa med cing nyes pa bsal //	
go 'phang mi g-yo bdag gis thob //	
gnas brtan 'od srung de lta bur //	
ma dros pa yi mtsho chen du; ;dge slong dge 'dun mdun 'dug nas //	
rang gi las ni lung bstan to //	
'od srung gi le'u ste //	
dang po'o ////	
'dul ba gzhi /	
bam po nga gnyis pa /	
de nas dge slong gnas brtan gnas brtan rnams kyis	
tshe dang ldan pa sh'a ri'i bu la 'di skad	
ces smras so // tshe dang ldan pa sh'a ri'i bus las ci zhig byas na /	
las de'i rnam par smin pas /	
shes rab chen po dang /	
spobs pa chen po dang ldan par @461a *//	
gyur /	
des smras pa /	
bdag gis dgon par rang sangs rgyas //	
drang srong dge sbyong zhir gyur pa //	
skal dang ldan pa chos gos ni //	
de tshe rnying pa gyon pa mthong //	
de la bdag gis sems dad pas //	
bang brgyugs nas kyang chos gos ni //	
drubs shing kha bsgyur de bzhin du //	
de la yang dang yang du gtugs //	
de nas bdag la thugs brtse'i phyir //	
de ni bar snang la 'phags nas //	
rang gi gzi brjid kyis 'bar zhing //	
de nas mkha' la gshegs par gyur //	
bdag gis thal mo sbyar byas nas //	
ji ltar bdag ni 'di 'dra bar //	
dbang rnon shes rab cher shog ces //	
de lta bu ni smon lam btab //	
bdag ni phyug po'i rigs su 'am //	
ma rabs dag tu mi skye bar //	
bar ma'i rigs su skye 'gyur zhing //	
rtag tu rab byung mang bar shog /	
dge ba'i rtsa ba des na bdag /	
bdag ni tshe rabs lnga brgyar yang //	
mi yi rnyed pa thob nas ni //	
khyim med par ni rab tu byung //	
bdag gi skye ba tha ma ni //	
mi yi srid thob 'di yin te //	
rdzogs sangs bla na med pa yi //	
ded dpon 'di ni mnyes par byas //	
sh'akya seng ge'i bstan pa la; ;bdag gis rab byung thob nas ni //	
mya ngan 'das pa bsil gyur ba'i //	
dgra bcom pa yang bdag gis thob //	
btsun pa bdag gis zla phyed kyis //	
'gro ba'i pha rol phyin pa thob //	
dge slong dge 'dun gung bzhugs nas //	
ston pas bdag ni mngon sum du //	
chos kyi 'khor lo rjes bskor ba //	
shes rab can gyi gtso bor bstan //	
shes rab chen po sh'a ri'i bu //	
dge slong dge 'dun mdun nas /	
@461b ma dros pa yi mtsho chen du //	
rang gi las ni lung bstan to //	
sh'a ri'i bu'i le'u ste /	
gnyis pa'o ////	
de nas dge slong gnas brtan gnas brtan rnams kyis /	
tshe dang ldan pa mo'u dgal gyi bu chen po la 'di skad ces smras so //	
tshe dang ldan pa mo'u dgal gyi bu chen po //	
tshe dang ldan pa sh'a ri'i bus ni /	
rang gi las kyi rgyu ba lung bstan zin gyi /	
da ni /	
khyod kyis kyang rang gi las kyi rgyu ba lung ston cig /	
de skad ces smras pa dang /	
tshe dang ldan pa mo'u dgal gyi bu chen pos /	
dge slong gnas brtan gnas brtan rnams la 'di skad ces smras so //	
bdag sngon drang srong gyur pa'i tshe //	
nags mtha'i dgon par gnas pa na //	
der ni skyes pa zhig 'ongs nas //	
bdag la rab byung gsol ba 'debs //	
bdag gis rgyugs nas de yi skra //	
bregs nas kyang ni chos gos dag /	
kha dog bsgyur nas de la byin //	
de yid dga' gyur de yi tshe //	
phyogs gcig tu ni nyer song nas //	
skyil mo krung bcas 'dug nas des //	
rang byang chub ni reg gyur te //	
de nas mkha' la song bar gyur //	
bdag gis dad bskyed nyer song ste //	
de nas thal mo legs sbyar te //	
de nas rdzu 'phrul mchog gsol zhing //	
smon lam gdab pa byas pa ni //	
drang srong che 'di ci 'dra ba'i //	
bdag gi rdzu 'phrul de 'drar shog /	
dge ba'i rtsa ba de yis ni //	
gang dang gang du skyes par ni //	
bsod nams byas pas mdzes pa yi //	
lha dang mi ni rnams su gyur //	
bdag gi srid pa tha ma ni //	
mi yi srid thob 'di yin te //	
rdzogs sangs bla na med pa yi //	
ded dpon 'di ni mnyes @462a *//	
par byas //	
sh'akya seng ge'i bstan pa la //	
bdag gis rab byung thob nas ni //	
mya ngan 'das pa bsil gyur pa'i //	
dgra bcom pa ni bdag gis thob //	
thams cad gzigs pas rdzu 'phrul can //	
rnams kyi mchog tu bdag bstan to //	
dge ba chung ngu byas pas ni //	
bde ba mang po nyams su myong //	
mi dge ba yi las gang yin //	
bdag gis lung bstan mnyan par gyis //	
grong mchog rgyal po'i khab tu ni //	
bdag ni tshong dpon khye'u gyur nas //	
khyim gyi phyi rol rtse rtse nas //	
zan gyi phyir yang zhugs pa las //	
de na pha ma gnyis ka ni //	
dben par 'dug pa bdag gis mthong //	
de gnyis mthong nas bdag brdegs shing //	
skyengs pas kyang ni spyo ba byas //	
pha dang ma ni gnyis ka la //	
yid kyi nyes pa byas pa ni //	
gang tshe chen por gyur pa na //	
'dam bu bcom pa bzhin gsad snyam //	
bdag gi yid kyis nyes byas kyi //	
lus kyis byas pa ma yin na //	
bdag ni dmyal ba thig nag tu //	
sdug bsngal mi bzad nyams su myong //	
de yi las kyi lhag ma yi //	
bdag gi srid pa tha ma 'dir //	
mu stegs gzhan gyi dge sbyong gis //	
'dam bu bcom bzhin bdag gtog 'gyur //	
bdag ni sdug bsngal de nyid kyis //	
shi bar gyur te de nas ni //	
las rnams kyi ni lhag ma yang //	
tha ma zad par 'gyur ba yin //	
de bas pha dang ma dag la //	
sems ni rab tu dad par bya //	
sems dad pa yi rgyu yis ni //	
sems can 'gro ba bzang por 'gro /	
de ltar gnas brtan pang nas skyes //	
dge slong dge 'dun mdun 'dug nas //	
@462b ma dros pa yi mtsho chen du //	
rang gi las ni lung bstan to //	
pang nas skyes kyi le'u ste /	
gsum pa'o ////	
de nas dge slong gnas brtan gnas brtan rnams kyis /	
tshe dang ldan pa mdzes ldan la 'di skad ces smras so //	
tshe dang ldan pa mdzes ldan /	
tshe dang ldan pang nas skyes kyi rang gi las kyi rgyu ba bstan zin gyi /	
da ni /	
tshe dang ldan pa mdzes ldan gyis kyang rang gi las kyi rgyu ba lung ston cig /	
de nas tshe dang ldan pa mdzes ldan gyis /	
dge slong gi dge 'dun gyi mdun du rang gi las kyi rgyu ba lung bstan pa /	
dge 'dun kun dgar bdag son na //	
khyams de'i phyag dar mthong nas ni //	
bdag gis phyags ma blangs nas su //	
de tshe dga' bas phyag dar byas //	
de nas bdag gi sems dad pas //	
khyams de gtsang mar mthong nas ni //	
ji ltar khyams de gtsang ba ltar //	
nyon mongs med par gyur cig smras //	
dge ba'i rtsa ba de yis na //	
gang dang gang du skyes par yang //	
bdag gi gzugs ni bzang ba dang //	
blta na sdug cing mdzes par gyur //	
de yi las kyi lhag mas ni //	
bdag gi lus ni tha ma la //	
bdag gi pha dang ma gnyis kyis //	
bdag ming mdzes ldan kho nar btags //	
mdzes ldan bdag ni btsas gyur te //	
gang tshe gnyen tshogs mdun phyin pa //	
de tshe gnyen ni thams cad kyis //	
mgu zhing yid dga' bkur sti byas //	
rdzogs sangs bla na med pa yi //	
ded dpon 'di ni mnyes par byas //	
mya ngan 'das pa bsil gyur pa'i //	
dgra bcom pa yang bdag gis thob //	
bdag gis nyon mongs med gyur ces //	
smon lam btab pa gang yin pa //	
bya ba @463a *//	
byas te nyon mongs med //	
dgra bcom zag pa med pa yin //	
'dzam bu'i gling ni thams cad kyang //	
ka shi'i gos kyis phyags pa bas //	
gang gis 'dod chags bral ba yi //	
drang srong 'chag gcig phyags pa'o //	
'dzam bu'i gling na drang srong gi /	
'chags thams cad phyags pa bas //	
gang gis phyogs bzhi'i dge 'dun gyi //	
re lde tsam dag phyags pa'o //	
'dzam bu'i gling na dge 'dun gyi //	
kun dga' ra ba kun phyags pas //	
gang gis rgyal ba'i mchod rten ni //	
khru gang tsam zhig phyags pa'o //	
bdag nyid kyis ni gang rtogs pa'i //	
khyad par de dag shes byas nas; ;bde gshegs mchod rten phyags nas ni //	
sems kyang rab tu dang bar gyis //	
de ltas rdzogs pa'i sangs rgyas kyis //	
yon tan mang po shes pa yis //	
mchod rten rnams la bkur sti byos //	
'bras bu chen po dag tu 'gyur //	
btsun pa bdag gis dge ba ni //	
gang byas dran pa 'di lags te //	
de yi 'bras bu sdug pa dang //	
'dod pa yid 'ong nyams su myong //	
de bas rgyal ba'i mchod rten la; ;mchod pa dag ni bzang po gyis //	
btsun pa 'di ni bsod rnams zhing //	
dam pa bla na med pa yin //	
rdzogs sangs de bzhin gshegs pa'am //	
sangs rgyas rnams kyi nyan thos la; ;sems ni rab tu dang byas pa'i //	
yon ni chung ngur 'gyur ma yin //	
de ltar gnas brtan mdzes ldan gyis //	
dge slong dge 'dun mdun 'dug nas //	
ma dros pa yi mtsho chen du //	
rang gi @463b las ni lung bstan to //	
mdzes ldan gyi le'u ste /	
bzhi pa'o ////	
de nas dge slong gnas brtan gnas brtan rnams kyis //	
tshe dang ldan pa sna ma'i me tog la 'di skad ces smras so //	
tshe dang ldan pa sna ma'i me tog /	
tshe dang ldan pa mdzes ldan gyis rang gi las kyi rgyu ba lung bstan zin gyi /	
da ni /	
tshe dang ldan pas kyang rang gi las kyi rgyu ba lung ston cig /	
sna ma'i me tog rna rgyan byas //	
mgo la me tog phreng bcings nas //	
ne'u zla rnams kyis yongs bskor te //	
skyed mos tshal gyi gnas su byung //	
de na thub pa chen po pa //	
rnam par gzigs kyi mchod rten la //	
skye bo'i tshogs chen thams cad nas; ;legs par mchod pa bdag gis mthong //	
de nas ne'u zla rnams khrid nas //	
rang rang gi ni phreng ba kun //	
sems ni dad par byas nas su //	
mchod rten de la gdags pa byas //	
de na bdag gis de dag dang //	
skye bo mang po gzhan mthong nas //	
sna ma rna ba las phral te //	
de tshe mchod rten gdags pa byas //	
dge ba'i rtsa ba des na bdag /	
gang dang gang du skye bar yang //	
bsod nams byas pas mdzes pa yi //	
lha dang mi ni rnams su gyur //	
rdzogs sangs bla na med pa yi //	
ded dpon 'di ni mnyes par byas //	
mya ngan 'das pa bsil gyur pa'i //	
dgra bcom pa ni bdag gis thob //	
me tog gcig ni btang bas na //	
lo ni bye ba brgya phrag tu //	
bdag gis lha yi longs spyad nas //	
de yi lhag mas mya ngan 'das //	
btsun pa gal te sangs rgyas kyi //	
yon tan phal cher 'tshal gyur nas //	
@464a *// sems ni shin tu dang ba yis //	
phyir zhing bsnyen bkur bgyis pa zhig /	
de ltas rdzogs pa'i sangs rgyas kyi //	
yon tan mang po shes pa yis //	
mchod rten rnams la bkur sti byos //	
'bras bu chen po dag tu 'gyur //	
rdzogs sangs de bzhin gshegs pa'am //	
sangs rgyas rnams kyi nyan thos la //	
sems ni rab tu dang byas pa'i //	
yon ni chung bar 'gyur ma yin; ;btsun pa bdag gis dge ba ni //	
gang byas dran pa 'di lags te //	
de yi 'bras bu sdug pa dang //	
'dod pa yid 'ong nyams su myong //	
las kyi rnam par smin pa des //	
yang srid skye pa zad pa dang //	
nyon mongs bcom nas bsil gyur pa'i //	
bdag ni dgra bcom mya ngan 'das //	
bdag ni yang srid nyal ba dang //	
'khor ba gang du 'ang nyal ba yin //	
bdag gi skye ba tha ma ni; ;'di yin len pa med par 'gyur //	
de nyid kyi ni rgyu yis bdag /	
sna ma'i me tog ming 'di gdags //	
sdug bsngal kun las bdag grol zhing //	
srid pa'i mtsho las brgal bar gyur //	
de ltar gnas brtan sna ma ni //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
sna ma'i me tog gi le'u ste /	
lnga pa'o ////	
de nas dge slong gnas brtan gnas brtan rnams kyis //	
tshe dang ldan pa bye ba nyi shu pa la 'di skad ces smras so //	
tshe dang ldan pa bye ba nyi shu pa //	
tshe dang ldan @464b pa sna ma'i me tog gis	
rang gi las kyi rgyu ba lung bstan zin gyi	
/ tshe dang ldan pas kyang da ni /	
rang gi las kyi rgyu ba lung ston cig /	
tshe dang ldan pa bye ba nyi shu pas las ci zhig byas na /	
las des /	
bcom ldan 'das kyis brtson 'grus rtsom pa rnams kyi mchog tu bstan /	
des smras pa /	
rnam par gzigs kyi gsung rab la //	
rgyal po'i pho brang bshes ldan du //	
bdag gis phyogs bzhi'i dge 'dun gyi //	
gnas khang gcig cig brtsigs nas ni //	
bdag gis gnas khang de yi gzhir //	
ras phran rnams kyis sa gzhi g-yogs //	
sems dga' ba dang yid bde bas //	
de tshe smon lam btab pa ni //	
rdzogs sangs rgyas ni mnyes byas te //	
bsnyen par rdzogs pa thob nas ni //	
mya ngan 'das pa phyogs zhi ba //	
rga med go 'phang reg par shog /	
bdag gi bsod nams des ni bdag /	
bsod nams byas pas mdzes pa yi; ;bskal pa dgu bcur lha dang ni //	
mi rnams su ni 'khor bar gyur //	
de nas las kyi lhag mas ni //	
bdag gi lus ni tha ma la //	
tsam par tshong dpon mchog gi yang //	
bu gcig par ni bdag skyes so //	
bdag ni btsas ma thag tu yang //	
pha yis thos nas 'dun gyur pa //	
gzhon nu la ni bdag gi nor //	
bye ba nyi shu sbyin par bya //	
bdag gi rkang mthil gnyis ka'i spu //	
shin tu phra zhing mnyen pa dang //	
reg na bde zhing 'jam pa yi //	
shing bal 'dab lta'i sor bzhi skyes //	
'das pa'i bskal ba dgu bcu dang //	
bskal pa gcig 'di lhag par ni //	
sa gzhi gding @465a *//	
bas ma g-yogs par //	
rkang pa 'jog ni ma myong ngo //	
rdzogs sangs bla na med pa yi //	
ded dpon 'di ni mnyes par byas //	
mya ngan 'das pa bsil gyur pa'i //	
dgra bcom pa yang bdag gis thob //	
thams cad gzigs pas brtson 'grus can //	
rnams kyi mchog tu bdag bstan to //	
zag med nyes pa spangs pa yi //	
go 'phang mi g-yo bdag gis thob //	
gnas brtan bye ba nyi shu pa //	
dge slong dge 'dun mdun 'dug nas //	
de ltar ma dros mtsho chen du //	
rang gi las ni lung bstan to //	
bye ba nyi shu pa'i le'u ste /	
drug pa'o ////	
de nas dge slong gnas brtan gnas brtan rnams kyis //	
tshe dang ldan pa ngag dbang la 'di skad ces smras so //	
tshe dang ldan pa ngag dbang /	
tshe dang ldan pa bye ba nyi shu pas rang	
gi las kyi rgyu ba lung bstan zin gyi; tshe	
dang ldan pas kyang da rang gi las kyi rgyu	
ba lung ston cig /	
des smras pa /	
'das pa'i bskal pa dgu bcur ni //	
bsod nams byas pas mdzes pa yi //	
lha rnams dang ni mir skyes te //	
bdag gis ngan 'gro mi shes so //	
bdag gis dge ba mi shes te //	
phan tshun zla ltas 'bab zhig gis //	
rnam par gzigs kyi mchod rten ni //	
mthong nas de tshe bsnyen bkur byas //	
'gron bu drug cu rnams kyis ni //	
dri dang phreng ba byug nyos te //	
mchod rten la ni gdags byas pas //	
bdag na ni log par ltung ma gyur //	
dge ba chung ngu byas pas ni //	
bde ba mang po nyams @465b su myang //	
mya ngan 'das pa bsil gyur pa'i //	
dgra bcom pa yang bdag gis thob //	
gal te rdzogs sangs rgyas gyur la /	
mchod rten de la bdag gis su //	
bkur sti byas par gyur na ni //	
legs par mang byed 'gyur ba zhig /	
de ltas rdzogs pa'i sangs rgyas kyi //	
yon tan mang po shes pa yis //	
mchod rten bkur sti byos shig dang //	
'bras bu chen po dag tu 'gyur //	
thams cad gzigs pas mang thos dang //	
sna tshogs gtam dang dge ba yis //	
spobs ldan tshigs bcad byed pa ni //	
rnams kyi mchog tu bdag bstan to //	
de ltar gnas brtan ngag dbang ni //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
ngag dbang gi le'u ste /	
bdun pa'o ////	
de nas dge slong gnas brtan gnas brtan rnams kyis /	
tshe dang ldan pa bha ra dhva dza bsod snyoms len la 'di skad ces smras so //	
tshe dang ldan pa bha ra dhva dza bsod snyoms	
len la tshe dang ldan pa ngag dbang gis rang	
gi las kyi rgyu ba lung bstan zin gyi //	
tshe dang ldan pas kyang da rang gi las kyi rgyu ba lung ston cig /	
de nas tshe dang ldan pa bha ra dhva dza bsod snyoms len gyis 'di skad ces smras so //	
bdag ni tshong dpon bur gyur nas //	
pha yi khyim na dbang byed tshe //	
bdag gis pha ni yid bsrubs shing //	
ma la log pa mi mthun byas //	
pha dang sring mo spun dang ni //	
bran dang las byed rnams la yang //	
zas @466a *//	
dang skom gyis tshim byas kyang //	
ma la spyo ba byas nas su //	
bdag ni ser snas zil non pas //	
ma la zas ni ma byin par //	
khros pas tshig tu smras pa ni //	
zas su rdo ba zo zhig byas //	
las kyi rnam par smin pa des //	
rab tu tsha dang thig nag gi /	
dmyal bar lan mang lhung nas ni //	
sdug bsngal mi nyung thob par gyur //	
dmyal ba de nas shi 'phos nas //	
mi yi srid pa thob pa nas //	
las kyi rnam par smin pa des //	
bdag ni rdo ba za bar gyur //	
skye ba de dang de dag tu //	
bdag gi rdo ba ma zos shing //	
de bzhin bkres skom sdug bsngal gyis //	
bdag ni 'chi ba'i dus byas so //	
bdag gi skye ba tha ma ni //	
mi srid thob pa 'di yin te //	
rdzogs sangs bla na med pa yi //	
ded dpon 'di ni mnyes par byas //	
sh'akya seng ge'i bstan pa la //	
bdag gis rab byung thob nas ni //	
mya ngan 'das pa bsil gyur pa'i //	
dgra bcom pa yang bdag gis thob //	
thams cad gzigs pas seng ge yi //	
sgra sgrog pa yi mchog tu bstan //	
bdag gis nyon mongs thams cad spangs //	
nyon mongs bral bas zag pa med //	
da dung du yang btsun pa dag /	
de ltar rdzu 'phrul ldan lags na //	
phug na bdag gi zas mchis pa //	
rdo ba nyid du gyur lags so //	
btsun pa bdag gis sdig pa ni //	
gang bgyis dran pa 'di lags te //	
las rnams chud mi za bas na //	
de yi 'bras bu nyams su myong //	
bha ra dh'a dza bsod snyoms len //	
dge slong dge 'dun mdun 'dug nas //	
@466b ma dros pa yi mtsho chen du //	
rang gi las ni lung bstan to //	
bha ra dhva dza bsod snyoms len gyi le'u ste /	
brgyad pa'o ////	
de nas dge slong gnas brtan gnas brtan rnams kyis /	
tshe dang ldan pa legs 'ongs la 'di skad ces smras so //	
tshe dang ldan pa legs 'ongs /	
tshe dang ldan pa bha ra dhva dza bsod snyoms	
len gyis rang gi las kyi rgyu ba lung bstan	
zin gyi / tshe dang ldan pa legs 'ongs kyis	
kyang nga rang gi las kyi rgyu ba lung ston	
zin gyi / cig / de nas tshe dang ldan	
pa legs 'ongs kyis de'i tshe rang gi las kyi	
rgyu ba lung ston par byed de /	
rgyal po'i pho brang bshes ldan du //	
tshong dpon bu phor gyur nas ni; ;bdag ni nor dang 'bru mang zhing //	
skye bo'i tshogs kyis bkur ba dang //	
rgyal po dang ni grong mi dang //	
gsang tshig brjod pa rnams kyis bkur //	
blta na sdug cing mdzes pa dang //	
dar la bab pa gzugs kyis rgyags //	
de nas bdag ni shing rtar zhugs //	
skye bo'i tshogs kyis mdun byas nas //	
'dod pa kun dang ldan gyur cing //	
skyed mos tshal gyi gnas su byung //	
skyed mos tshal der dge sbyong ni; ;dbang po legs par bsdams pa dang //	
dbang po zhi bas rgyu byed pa //	
chos gos rnying pa can zhig mthong //	
dge sbyong de mthong bdag gis ni //	
yid mi bde ba skye gyur te //	
de skyon med kyang mi sdug nas //	
smad cing spyo ba byas nas ni //	
kha dog ngan cing 'jigs par snang //	
mdze can lus ni lus rma can //	
sha bri ngan cing rtsa thon pa //	
rab tu byung 'di su yi yin //	
ngag gi nyes pa spyad pa @467a *//	
dang //	
las kyi rnam par smin pa des //	
de nas shi 'pho'i dus byas nas //	
dmyal ba rnams su skye bar gyur //	
dmyal ba nas ni shi 'phos bdag /	
kha dog ngan cing sdug bsngal ldan //	
mdze can lus ni lus rma can //	
sha bri ngan cing rtsa thon gyur //	
lag na gyo mo thogs shing rgyu //	
sha ni ras kyi smad g-yogs byon //	
phyag dar phung po'i steng na nyal //	
gnas med mgon med skyob pa med //	
zas kyi ched du sprang ba na //	
gang dang gang du song na yang //	
dbyug pa can gyis phyir ldog cing //	
de dag bdag la smod par byed //	
de ltar tshe rabs lnga brgyar ni //	
gang dang gang du skyes pa der //	
bkres dang skom pa'i sdug bsngal gyis //	
bdag ni 'chi ba'i dus byas so //	
sems can kun gyis bdag gi ming //	
nyes 'ongs pa zhes smad pa byas //	
kun gyis yid du mi 'ongs pas //	
de tshe smad pa byed par gyur //	
bdag gis rdzogs pa'i sangs rgyas ni //	
dge slong dge 'dun mdun gyis byas //	
skye bo'i tshogs ni chen po la //	
dam pa'i gnas ni ston pa mthong //	
skye bo'i tshogs de mthong nas ni //	
ji tsam 'dod pa'i zas dang skom //	
rnyed par gyur na ster snyam nas //	
myur du rgyugs te phyin pa dang //	
skye bo'i tshogs ni chos kyi phyir //	
'dug pa de ni mthong nas kyang //	
zas sbyin pa ni med do zhes //	
bdag ni re chad slar log go /	
de nas thub pa thugs rje can //	
mgon pos bdag la bka' stsal pa //	
'ongs pa legs tshur khyod bde 'am //	
stan 'di la ni khyod 'dug cig /	
bdag @467b ni dga' ba thob gyur nas //	
thal mo legs sbyar de'i 'og tu //	
ston pa'i zhabs la phyag byas nas //	
phyogs gcig tu ni bdag 'dug go /	
de nas ston pa thugs rje can //	
go'u tam rjes su thugs brtse bas //	
rim pa bzhin gyi gtam gsungs pas //	
bdag ni bden pa mthong bar bgyis //	
bden pa mthong nas thub chen la //	
de nas bdag gis rab 'byung gsol //	
go'u tam thugs rje chen pos bdag /	
rjes su brtse bas rab tu byung //	
'jig rten gyi ni 'dren pa yis //	
bdag ming legs 'ongs zhes btags shing //	
me yi khams la snyoms 'jug pa //	
rnams kyi mchog tu bdag bstan to //	
de ltar gnas brtan legs 'ongs kyis; ;dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
legs 'ongs kyi le'u ste /	
dgu pa'o ////	
de nas dge slong gnas brtan gnas brtan rnams kyis /	
tshe dang ldan pa dga' yod la 'di skad ces smras so //	
tshe dang ldan pa dga' yod /	
tshe dang ldan pa legs 'ongs kyis rang gi las kyi rgyu ba lung bstan zin gyi /	
tshe dang ldan pa dga' yod kyis kyang da rang gi las kyi rgyu ba lung ston cig /	
de nas tshe dang ldan pa dga' yod kyis de'i	
tshe rang gi las kyi rgyu ba lung ston par	
byed de / grong mchog rgyal po'i khab tu ni //	
tshong dpon phyug por gyur pa na //	
de na mu ge byung gyur nas //	
drang srong rnams ni gso skal bgos //	
de nas bdag gi gso skal du //	
skal dang ldan pa'i rang sangs rgyas //	
zag pa med pa bsil gyur pa'i //	
drang srong mdzes pa gcig cig byon //	
@468a *// sems ni ser sna'i skyon can gyis //	
bdag gi sdig pa bsam pa ni //	
da lta'i dus su dge sbyong 'di //	
lo bdun du ni su zhig gso //	
khyi yi gcin ni bskol ba yis //	
de nas 'bras kyi chan btsos te //	
de na drang srong za ru bcug /	
de tshe de ni 'chi dus byas //	
sdig pa'i las ni de byas pas //	
bsdus gzhom dang ni ngu 'bod dang //	
de bzhin tsha ba rab tsha ba'i //	
dmyal ba rnams su yun ring btsos //	
dmyal ba las ni shi 'phos bdag /	
mi yi srid pa thob na yang //	
nad bu can la gzhan dbang dang //	
sdug bsngal gyis ni bdag dus byas //	
de ltar tshe rabs lnga brgyar ni //	
gang dang gang du skyes pa na //	
mi sdug nad dang mi bzad pas //	
rtag tu bdag ni dus byas so //	
bdag gi skye ba tha ma ni //	
mi yi srid thob 'di yin te //	
rdzogs sangs bla na med pa yi //	
ded dpon 'di ni mnyes par byas //	
sh'akya seng ge'i bstan pa la //	
bdag gi rab byung thob nas ni //	
mya ngan 'das pa bsil gyur pa //	
dgra bcom pa yang bdag gis thob //	
btsun pa da ltar na yang bdag /	
rdzu 'phrul ldan zhing zag med kyang //	
nad bu can la 'gre ldog pa //	
de lta bus ni bdag 'tsho'o //	
de ltar gnas brtan dga' yod kyis //	
dge slong dge 'dun mdun 'dug nas; ;ma dros pa yi mtsho chen du //	
rang gi las ni lung bstan to //	
ma 'gag pa'i grogs po dga' yod kyi le'u ste /	
bcu pa'o ////	
sdom ni /	
'od srung sh'a ri'i bu dang ni //	
mo'u @468b dgal bu dang mdzes ldan dang //	
sna ma gro bzhin ngag dbang dang //	
bsod snyoms legs 'ongs dga' yod do //	
de nas dge slong gnas brtan gnas brtan rnams kyis /	
tshe dang ldan pa grags pa la 'di skad ces smras so //	
tshe dang ldan pa grags pa /	
tshe dang ldan pa dga' yod kyis rang gi las kyi rgyu ba lung bstan zin gyi /	
tshe dang ldan pa grags pas kyang da rang gi las kyi rgyu ba lung ston cig /	
de nas tshe dang ldan pa grags pas de'i tshe	
rang gi las kyi rgyu ba lung ston par byed	
de / bdag sngon dgon pa'i drang srong gyur //	
grong du bsod snyoms phyir song na //	
rnam par sngos pa'i bam pa yi //	
bud med kyi ni ro zhig mthong //	
bdag gis tshul bzhin brtag byas te //	
skyil mo krung bcas 'dug nas ni //	
rtse gcig shin tu mnyam bzhag pas //	
der ni mi sdug sgom pa byas //	
bdag 'dug pa las de yi lto //	
rdol nas 'jigs pa'i sgra byung ba; ;thos par gyur nas bdag kyang ni //	
ting nge 'dzin la langs par gyur //	
de yi lto na yod pa yi //	
ngan skyugs dang ni khrag dang ni //	
rul pa'i dri dang mi gtsang ba //	
kun nas rab tu 'dzag pa mthong //	
rgyu ma gnye ma mkhal ma dang //	
snying dang de bzhin glo ba dang //	
srin bu brgya phrag za byed nas //	
slar yang sems ni mnyam par bzhag /	
de ci 'dra bar 'di de 'dra //	
'di ci 'dra bar de de 'dra //	
phyi yi ro ni mthong gyur nas; ;rang gi lus la gtod par byed //	
de nas ting 'dzin las langs nas //	
bsti gnas su ni slar log ste //	
de tshe bsod snyoms ma spyad de //	
zas kyang bza' ba ma byas so //	
gang tshe bdag yang grong khyer du //	
@469a *// zas kyi ched du zhugs pa na //	
yid 'phrog pa yi gzugs mthong nas //	
de la mi gtsang bsgoms byas pa //	
de yi ro ni ci 'dra bar //	
gzugs gtogs de kun de 'dra ste //	
khog pa mi gtsang bas gang ba //	
thams cad smad pa yin no zhes //	
de ltar yang dang yang bsgoms pas //	
bdag gis 'dod chags bral ba thob //	
tshangs pa'i gnas pa tshad med pa //	
bzhi po legs par bsgoms byas pas //	
de nas 'chi ba'i dus byas te //	
tshangs pa yi ni 'jig rten skyes //	
tshangs pa'i 'jig rten shi 'phos bdag /	
w'a ra n'a si'i grong du skyes //	
tshong dpon mchog gi bu gcig par //	
dpal dang bdag nyid der skyes te //	
kun la sdug cing yid 'ong ba //	
mthar phyin gnas ni thob par gyur //	
bdag ni nyin mo yongs rgyu zhing //	
mtshan mo dag nyi nyal bar byed //	
myur bar de nas langs pa na //	
de na bud med mang po dag //	
rdza rnga dang na rngi chen dang //	
'khar rnga'i pi wang sngas btsugs nas //	
sgren mor bla rdol byed pa dang //	
lag brkyang nas ni gnyid log mthong //	
de nas bdag gi sngon gyi rgyu //	
mthu chen po ni skyes par gyur //	
bdag la de nas bud med la //	
dur khrod mi gtsang 'du shes byung //	
de nas skyo bar gyur nas ni //	
bdag gis sdang ba'i tshig smras pa; ;grogs pos bdag ni gces gyur te //	
kun nas 'tshe bas reg par gyur //	
de nas mal nas langs nas ni //	
khang bzang nas ni shod du babs //	
lhas ni rjes su snying brtse bas //	
bdag @469b gi sgo ni rnam par phye //	
grong khyer nas ni mngon byung nas //	
'bab chu'i ngogs su nye bar song //	
bdag gis pha rol 'gram na ni //	
dge sbyong dbang po bsdams pa mthong //	
bdag gis dge sbyong de mthong nas //	
sgra gsang bstod de smras pa ni //	
dge sbyong dag ni gtses gyur te //	
grogs po bdag la 'tshe bas reg /	
de nas ston pas bdag la yang //	
de tshe bdud rtsi'i tshig gsungs pa //	
gzhon nu ma 'jigs khyod tshur shog /	
'dir ni khyed la 'tshe ba med //	
bdag gis nor bu'i lham phud de //	
'bab chu yi ni ngogs brgal nas //	
sangs rgyas gang zag zla med pa //	
thugs rje can gyi spyan sngar song //	
de nas bdag sgom thugs chud nas //	
gang zag zla med ston pa des //	
snyan pa'i chos ni bka' stsal pa //	
de ni so sor bdag gis rtogs //	
de nas bdag gis bden mthong nas //	
thub chen rab byung gsol ba btab //	
go'u tam thugs rje chen po yis //	
thugs brtse ba yis rab tu phyung //	
mtshan gcig lon nas de nas ni //	
nyi ma 'char kha tsam na ni //	
bdag gi zag pa kun zad cing //	
bdag ni bsil gyur mya ngan 'das //	
de ltar gnas brtan grags pa ni /	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
gnas brtan grags pa'i le'u ste /	
bcu gcig pa'o ////	
de nas dge slong gnas brtan gnas brtan rnams kyis /	
tsho dang ldan pa dpal skyed la 'di skad ces smras so //	
tshe dang ldan pa dpal @470a *//	
skyed; tshe dang ldan pa grags pas /	
rang gi las kyi rgyu ba lung bstan zin gyi /	
tshe dang ldan pa dpal skyed kyis kyang nga rang gi las kyi rgyu ba lung ston cig /	
de nas tshe dang ldan pa dpal skyed kyis /	
de'i tshe rang gi las kyi rgyu ba lung ston par byed de /	
w'a ra n'a si'i grong khyer du //	
ston pa 'od srung mya ngan 'das //	
rgyal po kri kris rin chen las //	
byas pa'i mchod rten chen po brtsigs //	
rgyal po kri kri'i grags ldan bu //	
bdag ni thu bor gyur pa na //	
bdag gis thog mar gdugs kyis ni //	
rgyal ba'i mchod rten la gdags byas //	
dge ba'i las ni de byas pas //	
gang dang gang du skyes pa na //	
bsod nams byas pa'i mdzes pa yi //	
lha dang mi ni rnams su gyur //	
skye ba de dang de dag tu //	
phyug cing longs spyod che ba dang //	
nor dang 'brur ni ldan pa yi; ;bdag ni yon bdag chen por gyur //	
bdag gis tshe rabs lnga brgyar ni //	
sbyin pa mi nyung btang byas te //	
slong ba pa dang dge sbyong dang //	
bram ze so sor tshim par byas //	
shin tu dad pa'i sems kyis ni //	
'dod chags bral zhing zag med pa //	
tha ba med pa'i rang sangs rgyas //	
lnga brgya po dag tshim par byas //	
dge ba'i las ni de byas pas //	
srid pa tha ma 'di la ni //	
sh'akya phyug po'i rigs su skyes //	
btsas ma thag tu tshig smras pa //	
khyim 'di na ni nor 'bru dag /	
ji ga cung zad cig yod dam /	
'di ltar sbyin pa ngas btang ngo //	
dbul po rnams su tshim par byas //	
dbul @470b po rnams la zas byin dang //	
gtong bas ngoms par 'gyur ba med //	
ji ga nor lta yod dam khyed //	
bdag la myur du legs par smros //	
de dag bdag gi tshig thos nas //	
yid skyo bar ni gyur nas su //	
ma ma gtogs par phyogs dang ni //	
phyogs su rnam par rgyug par byed //	
ma ni bu la byams pa yis //	
de tshe bdag la 'di skad smras //	
lha'am mi 'am gnod sbyin nam //	
khyod su bdag la myur du smros;/	
ma gcig khyod kyi bu bdag ni //	
mi lags srin po ma lags te //	
sbyin bdag tshe rabs dran pas na //	
rtag tu sbyin pa gtong la spro //	
bdag gi tshig de mas thos nas //	
yid ni dga' bar gyur nas kyang //	
dbugs 'byin byed cing smras pa ni //	
bu gcig ci dgar sbyin pa mthong //	
yo byad mang po rnams kyis kyang //	
bdag la mas ni gso ba byas //	
kun la sdug cing yod 'ong ba //	
bdag ni lta bas ngoms mi myong //	
bdag ni btsas ma thag tu yang //	
khyim de nor dang 'bru rnams dang //	
gser dang bran dang las byed pa //	
rnams kyang rtag tu 'phel bar gyur //	
dpal skyed khye'u zhig btsas gyur la; ;btsas ma thag tu smras pas na //	
bdag gi ming ni gnyen rnams kyis //	
dpal skyed ces ni bya bar btags //	
de nas bdag gis sbyin btang zhing //	
dbul po rnams ni tshim byas te //	
rdzogs pa'i sangs rgyas mnyes byas nas //	
khyim med par ni rab tu byung //	
bdag ni 'tsho med 'jigs pa'am //	
bu lon nyen pas rab byung min //	
de tshe dad pas rab byung nas //	
mngon shes drug po bdag @471a *//	
gis thob //	
bdag ni rgyal po blon po dang //	
de bzhin grong mi rnams kyis mchod //	
zas dang btung ba gos dang ni //	
gnas mal yang ni rnyed par gyur //	
de ltar gnas brtan dpal skyed kyis /	
dge slong gnas brtan mdun 'dug nas //	
ma dros pa yi mtsho chen du //	
rang gi las ni lung bstan to //	
dpal skyed kyi le'u ste /	
bcu gnyis pa'o ////	
der dge slong gnas brtan gnas brtan rab tu mang po rnams kyis /	
tshe dang ldan pa ba ku la la 'di skad ces smras so //	
tshe dang ldan pa ba ku la /	
tshe dang ldan pa dpal skyed kyis /	
rang gi las kyi rgyu ba lung bstan zin gyi /	
tshe dang ldan pa ba ku las kyang /	
da rang gi las kyi rgyu ba lung ston cig /	
de nas tshe dang ldan pa ba ku las /	
de'i tshe rang gi las kyi rgyu ba lung ston par byed de /	
rgyal po'i pho brang bshes ldan du //	
bdag sngon spos 'tshong gyur pa la //	
rnam par gzigs kyi gsung rab kyi //	
dge slong dge 'dun spyan drangs nas //	
khyed cag ji snyed bzhed pa yi //	
snyun sman bdag gis dbul bgyis te //	
shun pa rtsa ba 'bras bu'i sman //	
dge 'dun bdag gis tshim par bgyis //	
dge 'dun g-yar ni spyan drangs nas //	
bdag la dge slong gcig cig gis //	
aa ru ra gcig ma gtogs par; ;de nas 'ga' yang slong ba med //	
bskal pa dgu bcu rtsa gcig tu //	
bdag ni log par ltung ma gyur //	
sman sbyin pa yi rnam smin ni //	
mthu chen 'di la blta bar gyis //	
dge ba chung ngu @471b byas pas ni //	
bde ba mang po nyams su myong //	
aa ru ra ni gcig byin pas //	
yun ring mtho ris rnams su dga'//	
de nas las kyi lhag mas ni //	
bdag gis mi yi srid thob nas //	
yul 'khor bsod snyoms len pa dag /	
slob pa na yang ma myong ngo //	
nub gsum kho nas rig pa ni //	
gsum po bdag gis mngon sum byas //	
ngan ngon gyis ni 'tsho byas shing //	
phyag dar khrod kyi chos gos 'chang //	
khyim pa'am rab tu byung ba dang /	
;bdag ni 'dres par mi gnas te //	
bdag gi tshe ni lo brgya dang //	
drug cu lhag cig lon na yang //	
de tsam bar du'ang bdag gis ni //	
na bar mngon par mi dran te //	
btsun pa bdag gis dge ba ni //	
chung ngu bgyis pa 'di dran te //	
de yi 'bras bu yid 'ong 'dod //	
bde ba byung ba nyams su myong //	
de ltar gnas brtan pa ku las //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
ba ku la'i le'u ste /	
bcu gsum pa'o ////	
de nas dge slong gnas brtan gnas brtan rnams kyis /	
tshe dang ldan pa gnas brtan zhes bya ba la	
'di skad ces smras so; ;tshe dang ldan pa gnas	
brtan / tshe dang ldan pa ba ku las /	
rang gi las kyi rgyu ba lung bstan zin gyi /	
tshe dang ldan pa gnas brtan gyis kyang da rang gi las kyi rgyu ba lung ston cig /	
de nas tshe dang ldan pa gnas brtan zhes bya bas /	
de'i tshe rang gi las kyi rgyu ba lung ston par byed de /	
sngon gyi tshe rabs gzhan rnams su //	
bdag ni lham mkhan gyur pa na //	
mu ge byung nas de na bdag /	
ko ba'i ras ma @472a *//	
rnams 'tshod do //	
bza' bar bya ba kho na'i phyir //	
ko ba'i ras ma 'tshod pa las //	
dge sbyong gzhan zhig zas kyi phyir //	
bsod snyoms la ni byon pa dang //	
de la bdag gis sems dad pas //	
ko ras kyi ni thug pa byin //	
dge sbyong des ni longs spyad nas //	
de ni nam mkhar 'phags par gyur //	
bdag ni rab tu dga' gyur nas //	
thal mo legs par sbyar byas te; ;de nas gang dang gang du ni //	
song ba kun tu 'brang byas so //	
dga' ba rgya chen thob nas kyang //	
de tshe smon lam btab pa ni //	
gnas brtan 'di lta bu dang bdag /	
lhan cig 'dug par gyur par shog /	
dge slong 'di yi las gyis ni //	
dri med chos ni gang reg pa //	
bdag gis chos de reg gyur ces //	
de tshe smon lam btab par gyur //	
kha dog ldan pa ma yin zhing //	
dri ni sman par gyur pa dang //	
ro dang ldan pa ma yin pa'i //	
sbyin pa de tshe bdag gis btang //	
dge ba chung ngu byas pas kyang //	
bde ba mang po myong bar gyur //	
bsod nams byas pa'i mdzes pa yis //	
lha dang mi ni rnams su gyur //	
bdag gi skye ba tha ma ni //	
mi yi srid thob 'di yin te //	
rdzogs sangs bla na med pa yi //	
ded dpon 'di ni mnyes par byas //	
bdag gi smon lam gang btab pa'i //	
byang chub dam pa 'di reg ste //	
bdag gis da ltar bsil gyur pa'i //	
mya ngan 'das pa legs par thob //	
de nas gnas brten chen po ni //	
gnas brten zhes bya mthu chen gyi //	
ma dros pa yi @472b mtsho chen du //	
rang gi las ni lung bstan to //	
gnas brtan zhes bya'i le'u ste /	
bcu bzhi pa'o ////	
de nas dge slong gnas brtan gnas brtan rnams kyis /	
tshe dang ldan pa lteng rgyas 'od srung la sogs	
pa gnas brtan gsum la 'di skad ces smras so	
// tshe dang ldan pa dag /	
gnas brtan gnas brtan zhes bya bas /	
rang gi las kyi rgyu ba lung bstan zin gyi /	
tshe dang ldan pa dag gis kyang /	
da rang gi las kyi rgyu ba lung ston cig /	
de nas de rnams kyis kyang rang gi las kyi rgyu ba lung bstan par brtsams pa /	
bdag cag gsum ni spun gyur nas //	
lhan cig tshong dpon gyur pa na; ;'od srung mchod rten ral pa la //	
shag shig 'dus pa mthong gyur nas //	
tshong pa thams cad bsdus nas ni //	
des na slar yang gsar par brtsigs //	
spun rnams dag ni lhan cig tu //	
gdugs gsum zhig ni gdags par byas //	
dge ba'i las ni de byas pas //	
mtho ris gnas su yun ring dga'//	
mi rnams su ni slar 'ongs nas //	
phyug po'i rigs can dag tu skyes //	
rdzogs pa'i sangs rgyas ma mthong nas //	
mu stegs gzhan las rab tu byung //	
ne ranydza na'i chu ngogs su //	
cho 'phrul mdzad pa mthong nas ni //	
de nas de la rab byung phyir //	
bdag cag gis kyang gsol ba btab; ;de nas thugs rje can gyi ni //	
thugs brtses bdag cag rab tu phyung //	
bdag cag ga yas mgor son nas //	
go'u ta ma yi bstan pa thos //	
de nas brtson 'grus brtsams pas ni //	
mya ngan @473a *//	
'das pa dam pa thob //	
de ltar ston pa bkur byas shing //	
de tshe mchod rten mngon btud pas //	
bdag cag kun ni rab byung nas //	
bsil bar gyur te mya ngan 'das; ;lteng rgyas dang ni chu klung dang //	
ga ya 'od srung gnas brtan gsum //	
ma dros pa yi mtsho chen du //	
rang gi las ni lung bstan to //	
lteng rgyas dang /	
chu klung dang /	
ga ya 'od srung rnams kyi le'u ste; bco lnga pa'o ////	
de nas dge slong gnas brtan gnas brtan rnams kyis /	
tshe dang ldan pa grags pa la 'di skad ces smras so //	
tshe dang ldan pa grags pa /	
tshe dang ldan pa lteng rgyas dang /	
chu klung dang /	
ga ya 'od srung rnams kyis /	
rang gi las kyi rgyu ba lung bstan zin gyi /	
tshe dang ldan pa grags pas kyang /	
da rang gi las kyi rgyu ba lung ston cig /	
de nas tshe dang ldan pa grags pas kyang de'i	
tshe rang gi las kyi rgyu ba lung ston par	
byed de / bdag sngon dri 'tshong gyur pa na //	
dri rnams 'tshong la mkhas gyur pas //	
de ni de tshe nyo ba'i phyir //	
bud med gzhon nu ma dag 'ongs //	
der ni bdag gi gzugs ldan ma'i //	
bud med 'ongs pa mthong nas ni //	
'dran brkyang gi ni tshig smra zhing //	
chags pa'i sems kyis reg par byas //	
'du zhing lhan cig 'khod pa'am //	
mi tshangs spyod pa spro med kyang //	
ma brtags gzhan gyi bud med la //	
lag pas reg par byas pas na //	
las kyi rnam par smin pa des //	
sems can dmyal ba rnams @473b su skyes //	
slar yang ming ni 'ongs pa na //	
lag pa g-yas pa bskams par gyur //	
de ltar tshe rabs lnga brgyar ni //	
gang dang gang du skyes pa na //	
rtag tu bdag gi lag pa ni //	
g-yas pa zha zhing rnam par bskams //	
bdag gis sangs rgyas mnyes byas nas //	
khyim med par ni rab tu byung //	
mya ngan 'das pa bder gyur pa'i //	
dgra bcom pa yang bdag gis thob //	
btsun pa bdag gis mi dge ba //	
gang bgyis dran pa 'di lags te //	
las rnams chud mi za bas ni //	
de yi 'bras bu nyams su myong //	
da dung du yang bdun pa dag /	
bdag ni rdzu 'phrul ldan gyur na'ang //	
lag pa g-yas 'di ji lta bar; ;g-yon pa de lta ma lags so //	
skyes pa'am bud med gang yang rung //	
byi ba byed pa gang yin pa //	
sems can dmyal bar skyes gyur nas //	
de ni sdug bsngal tshor ba myong //	
mkhas pa blo dang ldan pa'i mis //	
rab 'bar me ni ji lta bar //	
gzhan gyi bud med rnams spang zhing //	
rang gi chung mas chog par gyis //	
gzhan gyi bud med mthong nas ni //	
skyes pa gang zhig de la chags //	
dmyal ba'i tshor bas nyen pa yis //	
sdug bsngal mang po myong bar 'gyur //	
bdag gis de ltar sdig byas pas //	
sngon gyi tshe rabs gzhan dag tu //	
yun ring dmyal ba de yi ni //	
'bras bu mi nyung nyams su myong //	
bdag gi skye ba tha ma 'di //	
bla na med pa'i gnas thob nas //	
sdug bsngal kun las bdag grol zhing //	
bsil bar gyur cing mya ngan 'das //	
de lta bas na bde 'dod cing //	
sdug bsngal nyid ni mi 'dod @474a *//	
pas; ;gzhan gyi bud med bgrod mi bya //	
de ltar sdug bsngal mi 'gyur ro //	
de nas gnas brtan grags pa ni //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
gnas brtan grags pa'i le'u ste /	
bcu drug pa'o ////	
de nas dge slong gnas brtan gnas brtan rnams kyis //	
tshe dang ldan pa me skyes la 'di skad ces smras so //	
tshe dang ldan pa me skyes /	
tshe dang ldan pa grags pas rang gi las kyi rgyu ba lung bstan zin gyi /	
tshe dang ldan pa me skyes kyi kyang da rang	
gi las kyi rgyu ba lung ston cig ;de nas	
tshe dang ldan pa me skyes kyi /	
de'i tshe rang gi las kyi rgyu ba lung ston par byed de /	
rgyal po'i pho brang bshes ldan du //	
rnam par gzigs kyi tshangs spyod tshe //	
nyon mongs med ces bya ba yi; ;tshong dpon nor mang zhig tu gyur //	
thub chen rnam par gzigs pa yi //	
'khor ni stong phrag brgya dag dang //	
drug bcu rtsa gnyis yod par gyur //	
de tshe rgyal po bshes ldan dang //	
bdag gis mi yi khyu mchog ni //	
zla ba gsum du spyan drangs nas //	
phyir zhing bshos thang bskyed pa yis //	
tshogs dang bcas te tshim par byas //	
bdag gis sangs rgyas zla gsum du //	
bshos gsol de nas bshes ldan gyis //	
de tshe rjes gcod ston mo ni //	
bza' bca' dang ni na bza' dang //	
gnas mal dag dang ldan pa gsol //	
de nas skyed mos tshal bstar ba //	
rgyal po des @474b ni phul bar gyur //	
de bzhin dge slong re re la //	
gos kyis kun nas g-yogs pa'i stan //	
brgya stong dag dang de yi tes //	
gser gyi dra bas g-yogs pa yi //	
glang po shin tu legs brgyan pa //	
mi nyung ba dag sbyin par btang //	
dge slong re re'i spyi bor ni //	
de tshe gdugs kyang 'dzin par byas //	
de na bud med legs brgyan bus //	
tsandan aa ka rus bskus pa //	
de tshe dge slong re re la yang //	
bsnyen bkur dag ni byed du bcug /	
rgyal po de ni de lta bu'i //	
rjes gcod pa yi bkur sti byas //	
drang srong gtso bo rnam par 'dren //	
rgyal pos tshim par byas pa dang //	
stan de phun sum tshogs mthong nas //	
de nas bdag gis bsam pa ni //	
bdag la bza' dang bca' yod kyang //	
'di 'dra ba yi stan med de //	
phun sum tshogs pa 'di 'dra dang //	
glang po bdag la ga la bdog /	
lha yi dbang po dbang bsgyur ba //	
brgya byin bdag gi drung du 'ongs //	
de nas brgya byin bdag la smras //	
khyod kyi grogs ni ngas bya zhes //	
des ni lha yi skyed mos tshal //	
mdzes shing yid du 'ong ba sbrul //	
lha yi gdan ni bshams nas ni //	
lha yi g-yogs pa rnams kyis g-yogs //	
de nas bdag gis bcom ldan 'das //	
rnam gzigs 'jig rten gyis bkur ba //	
mi mchog de ni nyan thos bcas //	
gdugs tshod la ni spyan drangs nas //	
sa srung la sogs glang po rnams //	
lha yi rgyan gyis legs brgyan pa //	
dge slong re re'i spyi bor ni //	
de tshe gdugs dag 'dzin par byas //	
de nas rnam par 'dren pa ni //	
lha yi zhal zas rnams kyis bstabs //	
thub pa nyan thos thabs cig la //	
bdag gis lha @475a *//	
yi gos kyis g-yogs //	
dge ba'i las ni de byas pas //	
bde ba mang po nyams su myong //	
bsod nams byas pas lha dang ni //	
mi yi nang du mdzes gyur pa //	
bskal pa dgu bcu rtsa gcig tu //	
ngan 'gro bdag gis mi shes so //	
rnam par gzigs pa dpal ldan pa'i //	
drang srong chen po bsnyen bkur bas //	
bdag gi skye ba tha ma 'di //	
rgyal po'i khab tu bdag skyes so //	
gzugs can snying po'i grong khyer du //	
nor chen phyug po'i khyim du ni //	
rgyal po gzugs can snying po ni //	
de tshe bdag rjed bkur sti byas //	
blon po rnams dang grong mi la //	
kun nas sdug cing yid du 'ong //	
lha yi 'dod pas rtag tu ni //	
srid pa 'dir ni bdag tshim byas //	
mir gyur na yang lha rnams kyi //	
'dod pa yid 'ong nyams su myong //	
de nas ded dpon bla na med //	
sangs rgyas rnam par 'dren pa po //	
thub pa chen po thugs brtse bas //	
rgyal po'i khab tu gshegs par gyur //	
sangs rgyas shes rab chen po ni //	
rgyal po'i khab byon bdag gis thos //	
bcom ldan thub de gang na bar; ;dga' ba'i yid kyis song ba dang //	
'jig rten gsal ba 'od mdzad pa //	
sgron ma 'dzin pa mthong nas ni //	
de tshe babs te rkang pas ni //	
thub pa'i spyan sngar song nas kyang //	
thub pa che la bdag mgu bas //	
zhabs gnyis la ni mgos phyag byas //	
skyes mchog la ni phyag byas nas //	
phyogs gcig tu ni 'dug nas su //	
'gro bas bsnyen bkur byas pa yi //	
dpal chen bdud kyi @475b 'ching ba bcad /	
ded dpon mi yi nyi ma la //	
ring por ma thogs mnyes par byas //	
'jig rten ston pa bla na med //	
des ni bdag la thugs brtse bas //	
'phags pa'i bden pa rnams bshad de //	
de tshe bdag gis so sor rtogs //	
de nas bdag gis thugs rje can //	
rdzogs sangs rgyas la 'di skad gsol //	
dpa' bo bdag ni rab 'byung zhing //	
bsnyen par rdzogs pa thob par 'tshal //	
de nas shes rab dam pa can //	
sangs rgyas gang zag zla med pas //	
dge slong tshur shog ces gsungs pas //	
bdag ni bsnyen par rdzogs par gyur //	
des na bdag ni bag yod cing //	
brtson 'grus bsam gtan brtan po yis //	
bdud rtsi mya ngan 'das zhi ba'i //	
gnas kyi dam pa reg par gyur //	
rdzogs sangs bla na med pa yi //	
ded dpon 'di ni mnyes par byas //	
mya ngan 'das pa bsil gyur pa'i //	
dgra bcom pa yang bdag gis thob //	
srid par 'khor bar skye ba dang //	
'chi ba rnams las bdag grol zhing //	
mya ngan smre sngags 'don pa las //	
thams cad du ni bdag grol to //	
de ltar gnas brtan me skyes kyis; ;dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
me skyes kyi le'u ste /	
bcu bdun pa'o ////	
de nas dge slong gnas brtan gnas brtan rnams kyis /	
tshe dang ldan pa yul 'khor skyong la 'di skad ces smras so //	
tshe dang ldan pa yul 'khor skyong /	
tshe dang ldan pa me skyes kyis rang gi las kyi rgyu ba lung bstan zin gyi /	
tshe @476a *//	
dang ldan pa yul 'khor skyong gis kyang da rang gi las kyi rgyu ba lung ston cig /	
de nas tshe dang ldan pa yul 'khor skyong gis	
de'i tshe rang gi las kyi rgyu ba lung ston	
par byed de; ka sha'i yul 'khor dar byed pa	
// rgyal po kri kri zhes bya byung //	
rgyal po kri kri'i bu tha chung //	
de yi tshe na bdag gyur to //	
'od srung dpal dang ldan pa yi //	
mchod rten chen po brtsigs pa dang //	
pha yi yid ni bsrung ba'i phyir //	
de la gdugs bu chung zhig phul //	
dga' ba'i yid kyis mchod rten la //	
gdugs ni gdags pa byas pa des //	
rab byung rdzogs pa'i sangs rgyas dang //	
lhan cig 'grogs gyur smon lam btab //	
dge ba'i las ni de byas pas //	
gang dang gang du skyes par ni //	
bsod nams byas pas mdzes pa yi //	
lha dang mi ni rnams su gyur //	
bdag gi skye ba tha ma 'di //	
bang mdzod stug por bdag skyes te //	
der yang tshong dpon khyim du skyes //	
rigs kyi bu gcig bur gyur te //	
mi dbang ko'u rab bya dang ni //	
de bzhin kun sdug yid du 'ong //	
de bzhin yul mi rnams dang ni //	
bdag ni gnyen tshogs yid du 'ong //	
mdzes shing blta na sdug pa dang //	
gzugs bzang shin tu dbyibs legs shing //	
mi yi 'byor pa rnams kyis ni //	
'dod pa thams cad phun sum tshogs //	
ston pa dga' zhing yid 'ong ba //	
bang mdzod stug por gshegs pa ni //	
bdag gis mthong nas sems dad pa //	
rab tu 'byung bar gsol ba btab //	
ston pa gang zag zla med de //	
bsam pa kun la mkhas gyur @476b pas; ;bdag gi bsam pa des mkhyen nas //	
rab tu byung ba las bzlog pa //	
pha ma dag gis ma gnang ba'i //	
gang zag dge yang sangs rgyas rnams //	
rab tu 'byin par mi mdzad kyi //	
song la bdag nyid thar par gyis //	
de nas khyim du bdag song nas //	
pha ma gnyis la smras pa ni //	
yab cig gnang bar mdzod cig bdag /	
khyim ma mchis par rab phyung ngo //	
pha mas bdag las thos nas ni //	
de tshe yid mi bder gyur nas //	
bu gcig khyod ni bdag cag gnyis //	
shi bar gyur na'ang mi gnang ngo //	
de thos nas ni bdag gis su //	
gal te mi gnang 'di nyid du //	
zas mi 'tshal bar bdag 'gum zhes //	
sa la yang ni nyal bar byas //	
de tshe dkar po'i chos dag gis //	
bskul nas rab 'byung don gnyer zhing //	
thar par 'dod pas zhag drug tu //	
zan ma zos par 'dug pa dang //	
de nas bdag dang mdza' ba yi; ;ne'u zlas pha ma la smras pa //	
'di ni gnang bar gyur na legs //	
khyed la shi bas ci zhig bya //	
gal te 'di ni rab byung bar //	
dga' na phyis kyang khyed cag gis //	
gson po nyid du bltas pas chog ;shi bar gyur na ci zhig rung //	
gal te rab tu byung ba la //	
'di ni dga' bar ma gyur na //	
khyed kyir zad mod pha ma las //	
gzhan ni bu gnas ga la yod //	
bdag gi snyan smra ne'u zla la //	
pha ma gnyis kyis smras pa ni //	
gal te rab byung lta byed na //	
de lta na gtang gzhan du min //	
de nas ne'u zla bdag gi drung //	
nye bar 'ongs nas smras pa ni //	
mkhas pa khyod ni pha ma yis //	
rab tu @477a *//	
'byung bar gnang ba ni //	
khyod la pha ma gnyis na re //	
gal te rab tu byung nas khyod //	
phyis kyang lta bar byed na ni //	
bu gcig song la rab tu byung //	
legs zhes bdag gis mnyan byas te //	
de nas nyams ni rtas byas nas //	
ston pa'i spyan sngar song nas ni //	
'di skad ces ni tshig gsol to //	
btsun pa bdag ni gnang lags na //	
thub chen khyod kyi bstan pa la /	
bde gshegs rab 'byung gsol 'debs na //	
rgyal ba bdag ni rab tu byung //	
de nas bdag ni rab byung nas //	
ston pa'i bstan la 'di ltar gnas //	
bdag gi kun sbyor thams cad zad //	
zag pa rnams ni bcom par gyur //	
bdag gis gdugs gcig btang bas ni //	
bde ba mang por myong bar gyur //	
bsod nams byas pas mdzes pa yi //	
lha dang mi ni rnams su gyur //	
thams cad gzigs pas dgon pa pa //	
rnams kyi mchog tu bdag bstan to //	
mya ngan 'das pa bsil gyur ba'i //	
dgra bcom pa yang bdag gis thob //	
de ltar thugs rje che rgyal la //	
yid ni rab tu dang byas te; ;mchod rten la ni bkur sti byos //	
'jigs pa che las rnam thar gyis //	
gnas brtan phyag dar khrod pa ni //	
yul 'khor skyong zhes grags pa yis //	
ma dros pa yi mtsho chen du //	
rang gi las ni lung bstan to //	
yul 'khor skyong gi le'u ste /	
bco brgyad pa'o ////	
'dul ba gzhi /	
bam po nga gsum pa /	
de nas dge slong gnas brtan gnas brtan rnams kyis /	
tshe dang ldan @477b pa sa ga la 'di skad ces smras so //	
tshe dang ldan pa yul 'khor skyong gis rang gi las kyi rgyu ba lung bstan zin gyi /	
tshe dang ldan pas gas kyang da rang gi las kyi rgyu ba lung ston cig /	
de nas tshe dang ldan pas gas de'i tshe rang	
gi las kyi rgyu ba lung ston par byed de	
/ rgyal po'i khab kyi tshong dpon gyi //	
gtso bo nor chen bdag gyur to //	
dbyar gyi dus su drang srong ni //	
lnga brgya dag ni nye bar byon //	
der ni tshong dpon lnga brgya yang; ;thams cad 'dus par gyur nas ni //	
kun gyi drang srong re re zhig /	
khyim khyim du ni bgo bar bya //	
rang gi don du kha zas ni //	
ji lta bu dag g-yo byed pa //	
dka' thub can de re re la'ang //	
rtag tu de 'dra kho na sbyin //	
de'i nang drang srong rgan po gang //	
de ni bdag gi skal bar 'ongs //	
tshong dpon mchog la de bzhin du //	
thub pa mchog de 'tsham par gyur //	
bdag la lnga brgya ba yi zas //	
snod gang nas ni 'dren byed pa //	
de 'dra ba yi kha zas nyid //	
bdag gis dge slong de la byin //	
de nas de la bdag la ni //	
ser sna shin tu mi bzad skyes //	
'di lta bu yi kha zas ni //	
bdag gi chung mar byin ma myong; ;sring mo ma yin de bzhin du //	
bu dang bu mo dag dang ni //	
phu nu la'ang ma byin na //	
dge slong 'di la zla gsum du //	
sbyin pa lta zhig smos ci dgos //	
bdag ni lnga brgya po dag gis //	
god tshegs chen po 'dir 'gyur gyi //	
ma la bdag gis dge sbyong 'di //	
gsad pa la ni brtson byas te //	
'di ni shi ba'i dus byas na //	
bdag la 'god pa mi 'byung zhes //	
de nas bdag gi sdig sems kyis //	
rta @478a *//	
yi gcin ni bskol byas te //	
nyes med par ni gsad bya bar //	
kha zas rnams dang lhan cig byin //	
der ni zos ma thag tu yang //	
mi bzad pa yi nad langs te //	
rgyu ma gnye ma mkhal ma dag //	
ro smad nas ni zags par gyur //	
thub pa chos kyi yon tan dga'//	
shes bzhin de nas dus las 'das //	
lha dang gnod sbyin gcig la gcig ;sgra ni shin tu sgrog byed pa //	
kye ma'o tshong dpon 'di re sdig /	
'di yis thub pa rang sangs rgyas //	
bsil bar gyur cing zag med pa //	
dbang ldan 'di ni grongs par gyur //	
nye du rnams kyang 'khrugs nas ni //	
de nas bdag la smod byed pa //	
gang phyir thub pa 'di bsad pas //	
khyed kyis bsod nams min mang bskyed //	
nye du rnams kyi tshig thos nas //	
bdag kyang yid mi bder gyur nas //	
drang srong de dag bsags nas ni //	
de nas bdag gis nyes pa bshags //	
bzod pa gsol nas de nas yang //	
nyes pa thams cad so sor bshags //	
lnga brgya la ni zhal zas kyis //	
gus dang bcas pas tshim par byas //	
bdag gis sdig pa de bshags nas //	
bzod gsol drang srong de dag ni //	
zas dang btung bas tshim byas nas //	
de tshe smon lam btab pa ni //	
gnas brtan 'di 'dra dag dang ni //	
bdag ni lhan cig 'grogs par shog /	
ji ltar 'di kun grol gyur pa //	
de bzhin 'ching las grol bar shog /	
bkren pa rnams kyi @478b khyim du bdag /	
lan 'ga'ang skye bar ma gyur cig /	
bdag gi sems ni lan 'ga' yang //	
ser sna skye bar ma gyur cig /	
bdag gis rang sangs rgyas bsad pa'i //	
shin tu mi bzad las byas pas; ;de nas 'chi 'pho'i dus byas nas //	
dmyal ba rnams su skyes nas ni //	
yun ring lo ni stong dag tu //	
sdug bsngal tshor ba nyams su myong //	
slar yang mir ni 'ongs pa na //	
phyug cing nor chen gyur pa dang //	
'jig rten rnams kyis mchod bkur na'ang //	
bdag ni myur du 'chir 'gyur zhing //	
rtag tu bdag ni nang grol dag /	
'dzag pas shi ba'i dus byas so //	
khyim pa'i rtags rnams spangs nas ni //	
khyim med par ni rab tu byung //	
bstan la brtson 'grus byas pas na //	
'dod chags thams cad yang dag bton //	
gang tshe len pa med pa yi //	
mya ngan 'das par bdag gyur na'ang; ;rgyu ma gnye ma mkhal ma nang //	
de dag kyang ni 'dzag par gyur //	
bdag gis sdig las byas pa dang //	
dge ba'i las byas gang yin pa //	
dge dang sdig pa de dag gi /	
'bras bu de dag nyams su myong //	
mnyan yod dbus na skyes pa yi //	
dge slong mthu chen sa gas ni //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to; ;sa ga'i le'u ste /	
bcu dgu pa'o ////	
de nas dge slong gnas brtan gnas brtan rnams kyis /	
tshe dang ldan pa 'od srung byin pa can la 'di skad ces smras so //	
tshe dang ldan @479a *//	
pa 'od srung byin pa can /	
dge slong sa gas rang gi las kyi rgyu ba lung bstan zin gyi /	
da tshe dang ldan pa 'od srung byin pa can	
gyis kyang da rang gi las kyi rgyu ba lung	
ston cig ;de nas tshe dang ldan pa 'od srung	
byin pa can gyis /	
de'i tshe rang gi las kyi rgyu ba lung ston par byed de /	
mu ge dag ni byung ba na //	
grong khyer ba ni mtha' dag gis //	
lo bdun tshang bar dge slong gi ;dge 'dun dag ni spyan drangs so //	
de nas bdag gi skal bar ni //	
rang sangs rgyas ni skal ldan pa //	
bsil bar gyur cing zag med pa'i //	
thub pa mdzes pa gcig cig 'ongs //	
bdag gis dam bcas byas pa ni //	
las mi byed na bu dang ni //	
nang mi yang rung su la yang //	
bdag gis zan ni mi sbyin no //	
de ltar rnam par bsam nas ni //	
bdag gis sdig pa'i blo bsam pa //	
dge slong las mi byed pa 'di //	
bdag gis ci ste zas sbyin zhes //	
de nas drang srong bdag 'grogs nas //	
zhing las mtha' rnams blta ba'i phyir //	
mtha' dag tu ni bskor nas su //	
de yi 'og tu zas zar bcug /	
las kyi rnam par smin pa des //	
bsdus gzhom dang ni tsha ba yi //	
dmyal ba rnams su skyes nas ni //	
sdug bsngal kho na'i tshor ba thob //	
dmyal ba rnams nas shi 'phos bdag /	
gang dang gang du skyes par ni //	
de tshe brtson pa mang byas na'ang //	
sdug bsngal kho nas zas rnyed do //	
bdag gi skye ba tha ma ni //	
mi yi srid thob 'di yin te //	
rdzogs sangs bla na med pa yi //	
ded dpon 'di ni mnyes par @479b byas; ;yang dag dad pas rab byung nas //	
bdag gi zag pa rnams bcom ste //	
bdag gi mngon shes drug reg nas //	
dgra bcom nyid kyang thob par gyur //	
da dung du yang btsun pa bdag /	
'di ltar rdzu 'phrul ldan lags na'ang //	
da lta lan mang song nas ni //	
sdug bsngal gyis ni zas bsgrub bo //	
lam ni ring por song nas kyang //	
bdag ni zas dag sgrub pa na //	
gang tshe bdag ni dub gyur nas //	
de yi 'og tu zas 'grub bo //	
rus ni 'od srung las kyi ming //	
byin pa can ni mthu chen po //	
ma dros pa yi mtsho chen du //	
rang gi las ni lung bstan to //	
'od srung byin pa can gyi le'u ste /	
nyi shu pa'o ////	
sdom ni /	
grags ldan dang ni dpal skyed dang //	
ba ku la dang gsum grags dang //	
mi skyes dang ni yul 'khor skyong //	
sa ga 'od srung byin pa can //	
de nas dge slong gnas brtan gnas brtan rnams kyis /	
tshe dang ldan pa lam phran bstan la 'di skad ces smras so //	
tshe dang ldan pa lam phran bstan /	
tshe dang ldan pa 'od srung byin pa can gyis //	
rang gi las kyi rgyu ba lung bstan zin gyi /	
tshe dang ldan pas kyang da rang gi las kyi rgyu ba lung ston cig /	
de nas tshe dang ldan pa lam phran bstan gyis /	
de'i tshe rang gi las kyi rgyu ba lung ston par byed de /	
sngon gyi tshe rabs gzhan rnams su //	
bdag ni phag rdzir gyur pa na //	
phag rnams kha ni bcings nas su //	
'bab chu las ni sgrol bar byed //	
'bab chu las ni bsgral ba'i phyir //	
bdag gis chu dbus @480a *//	
phyin pa dang //	
bskyod par gyur pas dbugs bsubs nas //	
phag rnams thams cad shi bar gyur //	
skyob pa med cing mgon med pas //	
bdag kyang 'bab chus khyer ba las; ;drang srong rjes su brtse ba dag /	
'ongs nas bdag ni phyung bar gyur //	
de dag gis bdag de las bsgral //	
de nas bdag gis rab tu phyung //	
bdag gis gdams ngag med par ni //	
'du shes med la snyoms par zhugs //	
de nas 'chi ba'i dus byas nas //	
lha rnams su ni bdag skyes te //	
lha yi 'jig rten shi 'phos nas //	
bdag gis mi yi srid pa thob //	
rdzogs pa'i sangs rgyas mnyes byas nas //	
khyim med par ni rab tu byung //	
rmongs shing g-yer po ma yin pas //	
bshad pa bdag gis ma rtogs so //	
btsun pa bdag gis zla gsum du //	
tshigs bcad gcig la zhugs nas ni //	
tshig bzhi pa yi rkang pa gcig /	
rtogs pas 'dod chags kun bton to //	
btsun pa de ltar bdag gis ni //	
las gang bgyis pa dran lags te //	
bskal pa mi nyung yun ring du //	
'khor ba 'di ni bdug gis brgyugs //	
'jig rten mgon po'i spyan sngar ni //	
lam phran bstan gyis dkar nag las //	
ma dros pa yi mtsho chen du //	
lung bstan pa ni byas pa yi //	
lam phran bstan gyi le'u ste /	
nyi shu gcig pa'o ////	
de nas dge slong gnas brtan gnas brtan rnams kyis /	
tshe dang ldan pa sbrul khol la 'di skad @480b ces smras so //	
tshe dang ldan pa sbrul khol /	
tshe dang ldan pa lam phran bstan gyis /	
rang gi las kyi rgyu ba lung bstan zin gyi /	
tshe dang ldan pas kyang da rang gi las kyi rgyu ba lung ston cig /	
de nas tshe dang ldan pa sbrul khol gyis de'i	
tshe rang gi las kyi rgyu ba lung ston par	
byed de / sangs rgyas 'od srung mya ngan 'das //	
thog mar byung ba'i dge sbyong ni //	
sde snod gsum ldan mang du thos //	
chos kyi ser sna can du gyur //	
dge slong gzhan dag shes gyur nas //	
bdag dang mtshungs par 'gyur 'ong zhes //	
bdag gis dge slong rnams la chos //	
ma bton cing ni ma bshad do //	
bdag gi drung du dge slong gang //	
nye bar 'ongs nas 'di byed na'ang //	
thams cad gdams ngag ma byin par //	
thams cad du ni spyos shing bkye //	
dge slong rnams ni nyer 'ongs nas //	
de tshe bdag la bkur sti byed //	
chos ni rab tu mi ston pa //	
khyod kyi de ni bzang min zer //	
de nas 'chi ba'i dus bab tshe //	
bdag gis chos ni gzhan dag la //	
ma bstan de ni legs min zhes //	
bdag ni yid la 'gyod par gyur //	
tshe yi lhag ma nyung ngu zhig /	
zhag bdun lus nas bdag gis ni //	
rab tu byung ba rnams bsags te //	
de nas nyes pa bshags par byas //	
bdag gis nyes pa bshags byas shing //	
ser sna de ni rnam bsal nas //	
de tshe bdag gis nub bdun du //	
don bzang po yi chos bshad do //	
bdag gi blo la ci lcogs pas //	
legs par bshad pa'i chos thos nas //	
phan tshun 'doms shing gcig la @481a *//	
gcig /	
smra bar yang ni byed du bcug /	
de tshe bdag gis nub bdun du //	
chos ni cung zad cig bshad pas //	
'dod pa thams cad 'byor pa yi //	
lha yi 'jig rten dag tu dga'//	
lha yi 'jig rten shi 'phos te //	
bdag gis mi yi srid thob nas //	
grong khyer ser skya'i gzhi dag tu //	
sh'akya'i rgyal po'i rigs su skyes //	
nor chen longs spyod chen po dang /	
gzugs bzang blta na sdug pa dang //	
thams cad la thug yid 'ong zhing //	
phun sum tshogs pa'i mthar phyin to //	
khyim re nas ni skyes pa re //	
khyim med par ni rab byung las; ;'dod pa'i longs spyod 'byor pas na //	
bdag ni rab byung ma btub po //	
rdzogs sangs gang zag zla med pas //	
bdag nyid la ni thugs brtse'i phyir //	
yang dang yang du rab byung ba //	
yang dag len par skul ma mdzad //	
de nas ded dpon bla med pa //	
sangs rgyas la ni bdag gis gsol //	
re zhig bdag gis lo bdun du //	
sbyin pa mi nyung gtang bar bgyi //	
bdag gis sbyin pa dag btang nas //	
lo bdun lon par gyur pa dang //	
shes rab mchog can khyod las ni //	
de nas bdag gis rab tu 'byung //	
lo bdun dag ni thogs ches la //	
tshe ni cung zad tsam yin pas //	
sang nyid 'chi yang sus shes kyi //	
de ring nyid du brtul te gyis //	
bdag gis gus pas sangs rgyas kyi //	
gsung ni slar ldog ma byas par //	
btsun pa bdag @481b ni dgung bdun na //	
thugs brtses rab tu byung bar mdzod //	
bdag gis zhag bdun sbyin btang ste //	
phongs pa dag ni tshim byas nas //	
bdag gi phyir ni nye du dag /	
grong khyer du ni mel tshe btsugs //	
snang ba chen po rnams kyis ni //	
grong khyer mchog ni gsal bar byas //	
skye bo dag gis ma tshor bar //	
rab byung phyir ni sngon du byung //	
bdag ni dad pas rab byung nas //	
rgyal ba'i bstan la brtson byas te //	
lo ni nyi shu lnga lon yang //	
sems mnyam pa yang ma thob bo //	
de nas bdag gis sdig pa'i sems //	
'dod la zhen pa skyes pa ni //	
bdud rtsi rtogs par ma gyur gyi; ;dman par slar ni bdag ldog snyam //	
de nas ngo tsha khrel yod pa //	
don chen dag ni skyes gyur pa //	
bdag la nye du'i tshogs smod cing //	
skyon du yang ni bgrang 'gyur ba //	
des ni bdag dang 'tsham min zhing //	
de ni bzang po ma yin gyi //	
bdag lta gson na'ang ci ru rung //	
mtshon gyis gdab par bya'o snyam //	
mtshon rnon bdag gis blangs nas su //	
skyil mo krung ni bcas nas kyang //	
mtshon ni skye la gtad pa las //	
de nas sems ni rnam par grol //	
bdag sems tha ba las grol nas //	
yang dang yang du brjod pa ni //	
ae ma'o sangs rgyas chos dge 'dun //	
ae ma'o chos nyid ae re bzang //	
sngon ni bdag gi 'du shes gang //	
so so'i skye bo shi bla snyam //	
bdag gis srog la ma bltas pas //	
zhi ba dam pa thob par gyur //	
sngon ni 'khums par gyur pa yis //	
dam chos ser sna byas pa @482a *//	
gang; ;btsun pa de yi 'bras bu ni //	
sdug bsngal ba yis rnam par grol //	
bdag gis 'chi ba'i dus na chos //	
dam pa rab bstan gang yin pa'i //	
las kyi rnam par smin pa des //	
phun sum tshogs pa'i pha rol phyin //	
sh'akya'i bu pho dbang po rtul //	
sbrul khol mthu chen ldan pas ni //	
ma dros pa yi mtsho chen du //	
rang gi las ni lung bstan to //	
sbrul khol gyi le'u ste /	
nyi shu rtsa gnyis pa'o ////	
de nas dge slong gnas brtan gnas brtan rnams kyis /	
tshe dang ldan pa ma 'gag pa la 'di skad ces smras so //	
tshe dang ldan pa ma 'gag pa //	
tshe dang ldan pa sbrul khol gyis rang gi las kyi rgyu ba lung bstan zin gyi //	
tshe dang ldan pa ma 'gag pas kyang da rang gi las kyi rgyu ba lung ston cig /	
de nas tshe dang ldan pa ma 'gag pas rang	
gi las kyi rgyu ba lung ston par byed de	
/ sngon ni phrag khur khyer ba yi //	
rtsva 'thun dbul por gyur pa na //	
bdag gis dge sbyong grags ldan pa //	
nyon mongs bcom la bsod snyoms phul //	
sh'akya'i rigs la bdag skyes na'ang //	
bdag ni ma 'gag yin par shes //	
rol mo glu la mkhas gyur pa //	
pheg sgra phyad pas bslang ba na //	
rdzogs sangs ga las bsnyengs med pa //	
ston pa bdag gis mthong bar gyur //	
mthong nas bdag ni sems dad pas //	
khyim med par yang rab tu byung //	
bdag gis de yi gsung thos nas //	
bstan la dga' bas gnas gyur te //	
rtag tu pha rol gnon brtan @482b zhing; ;gzab pa'i bdag nyid brtson 'grus brtsams //	
sangs rgyas bstan pa mthar phyung nas //	
rig pa gsum ni rjes su thob //	
bdag sngon gang na 'dug pa yi //	
sngon gyi gnas ni shes gyur te //	
sum cu rtsa gsum lha rnams su //	
bdag gis lan bdun skye ba blangs //	
slar yang mi yi nang du ni //	
mi yi dbang po lan bdun byas //	
de tshe 'dzam tshal dbang phyug gi /	
rgyal rigs spyi bor dbang bskur to //	
'dir ni bdun dang der bdun to //	
bdag gi lan ni bcu bzhir 'khor //	
bdag sngon gang na 'dug pa yi //	
gnas ni sngon du shes gyur te //	
las kyi 'bras bu de lta bu //	
bdag gis de tshe nyams su myong //	
gang dang gang du skyes pa na //	
dga' ba dag gis rgyu bar byed //	
sems can rnams kyi 'chi 'pho dang //	
'ong ba dang ni 'gro ba dang //	
'di lta bu dang gzhan gyur shes //	
'phags pa'i yan lag lnga ldan dga'//	
yan lag lnga pa'i ting 'dzin la //	
zhi ba phyogs gcig goms byas shing //	
shin tu sbyangs thob lam gyis ni //	
lha yi spyan ni rnam par sbyangs //	
ston pa 'jig rten bla med kyi //	
bdag gi kun rtogs mkhyen nas kyang //	
yid las byung ba'i sku yis ni //	
bdag drung rdzu 'phrul gyis byon nas //	
ston pa spros med la dgyes pas //	
spros pa dang ni bral ba bshad //	
bdag gis de yi gsung thos nas //	
bstan la dga' bas gnas gyur te //	
rtag par pha rol gnon brtan zhing //	
gzab pa'i bdag nyid brtson 'grus brtsams //	
sangs rgyas bstan pa mthar phyung @483a *//	
nas; ;rig pa gsum ni rjes su thob //	
'chi ba'ang mngon par mi dga' zhing //	
'tsho ba'ang mngon par ma dga' ste //	
shes bzhin dran dang ldan pa yis //	
dus la so sor rtog par byed //	
yangs pa'i 'od ma'i grong khyer gyi //	
'od ma tshang tshing de'i drung du //	
bdag gi srog ni zad nas kyang //	
zag med mya ngan 'da' bar 'gyur //	
bdag gis bsod snyoms byin pas ni //	
'bras bu thob pa 'di yin te //	
rdzogs sangs gang zag zla med pa'i //	
ston pa bdag gis mnyes par byas //	
mya ngan 'das pa bsil gyur pa'i //	
dgra bcom pa yang bdag gis thob //	
thams cad gzigs pas bsod nams can //	
rnams kyi mchog tu bdag bstan to //	
de ltar gnas brtan ma 'gag pas //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
ma 'gag pa'i le'u ste /	
nyi shu rtsa gsum pa'o ////	
de nas dge slong gnas brtan gnas brtan rnams kyis //	
tshe dang ldan pa ri dvags 'dzin gyi bu nag po la 'di skad ces smras so /	
tshe dang ldan pa nag po //	
tshe dang ldan pa ma 'gag pas //	
rang gi las kyi rgyu ba lung bstan zin gyi /	
tshe dang ldan pas kyang da rang gi las kyi rgyu ba lung ston cig /	
de nas tshe dang ldan pa ri dvags 'dzin gyi	
bu nag pos de'i tshe rang gi las kyi rgyu	
ba lung ston par byed de /	
bu ram sbyor ba'i khang pa na //	
bur ma shing rnams btsir ba las //	
rang sangs @483b rgyas ni skal ldan pa //	
nad pa gsor rung zhig 'ongs nas //	
bdag gis thub pa nub bdun du //	
bu ram til mar bsnyen bkur byas //	
skal ldan zhag bdun 'das pa dang //	
de nas de yis mkha' la 'phags //	
de nas bran de nyer 'ongs nas //	
bdag la smras par gyur pa ni //	
yon gnas rab tu byung gyur ba //	
de lta bu ni song bar gyur //	
drang srong mkha' las song ngo zhes //	
bdag gis de la tshig thos nas //	
sems mgu ba dang yid bde bas //	
de yi tshe na dad par byas //	
sems rab dang ba de dang ni //	
bu ram sbyin par btang ba des //	
bsod nams byas pas mdzes pa yi //	
lha dang mi ni rnams su gyur //	
bdag gi skye ba tha ma ni //	
mi yi srid thob 'di yin te //	
rdzogs sangs bla na med pa yis //	
ded dpon 'di ni mnyes par byas //	
sh'akya seng ge'i bstan pa la //	
bdag gis rab byung thob nas ni //	
mya ngan 'das pa bsil gyur pa'i; ;dgra bcom pa yang bdag gis thob //	
da dung du yang btsun pa dag /	
bdag gis chos gos bsod snyoms dang //	
yo byad dang ni gnas mal gyi //	
rnyed pa mang po rnyed par gyur //	
bdag ni chos gos 'drub pa na //	
bu ram btung ba blud pa'i phyir //	
bdag la bu ram snod bzhi zhig /	
dgos so snyam du bsam pa dang //	
rgyal po gzugs can snying po la //	
de nas lha yis smras pa ni //	
ri dvags 'dzin bu nag po la //	
bu ram btung ba byin cig dang //	
mi yi dbang po khyod kyis ni //	
bu ram btung ba don chen 'gyur //	
'tsho byed aa mra'i tshal du ni //	
ri dvags bu la bu ram skyol //	
rgyal po'i mchog ni mthu chen @484a *//	
po; ;gzugs can snying po bdag la ni //	
snod chen bu ram gyis bkang ba //	
bzhi po dag ni bskur bar gyur //	
de nas des ni bu ram dag /	
ro dang ldan pa khyer 'ongs nas //	
stong ni nyis brgya lnga bcu yi //	
dge slong dge 'dun tshim par byas //	
ri dvags 'dzin bu dgra bcom pa //	
mngon shes drug ldan mthu chen po //	
ma dros pa yi mtsho chen du //	
rang gi las ni lung bstan to //	
ri dvags 'dzin gyi bu nag po'i le'u ste /	
nyi shu rtsa bzhi pa'o ////	
de nas dge slong gnas brtan gnas brtan rnams kyis //	
tshe dang ldan pa sgra gcan zin la 'di skad ces smras so //	
tshe dang ldan pa sgra gcan zin /	
tshe dang ldan pa ri dvags 'dzin gyi bu nag	
pos rang gi las kyi rgyu ba lung bstan zin	
gyi / tshe dang ldan pa sgra gcan zin gyis	
kyang da rang gi las kyi rgyu ba lung ston	
gyi / cig / de nas tshe dang ldan pa sgra gcan zin gyis /	
de'i tshe rang gi las kyi rgyu ba lung ston par byed de //	
bdag sngon lus 'phags mi thi la'i //	
bdag po rgyal por gyur pa na //	
dgos pa zhig gi phyir 'dug nas //	
skye bo rjes su bstan pa na //	
de nas drang srong dka' thub che //	
gzi brjid mchog 'jigs 'ongs gyur te //	
de ni nye bar 'ongs nas kyang //	
bdag la 'di skad tshig smras so //	
sa bdag bdag ni rkun ma ste //	
bdag gis ma byin chab 'tshal gyi //	
rkun po'i chad pa ji lta bar //	
khyod kyis de bzhin gcad du gsol //	
drang srong chos kyi yon tan dga'//	
de la bdag gis der smras pa //	
khyod la chu ni gnang bar byas //	
khyod ni song la ci bder @484b spyod; ;rgyal po bdag gi 'gyod pa ni //	
de ltas bsal ba'i rngo mi thogs //	
bdag la chad pas gcad mdzod dang //	
'gyod pa dag dang 'phral bar 'gyur //	
bdag gis de ni skyed mos tshal //	
gzhir ni zhag drug spang ba byas; ;de ni zhag drug lon nas phyir //	
rang gi bsti gnas gnas su song //	
zhe sdang med pa'i sems kyis ni //	
sdig pa bdag gis byas pas kyang //	
rab tu tsha dang thig nag tu //	
lo ni drug cu rnams su btsos //	
de nas las kyi lhag mas ni //	
bdag gi lus ni tha ma la //	
ma yi mngal du lo drug ni //	
tshang par yang ni 'dug par gyur //	
bdag ni zhe sdang med bzhin du //	
lus dang ngag gi las byas pas //	
las rnams chud mi za bas na; ;de yi 'bras bu nyams su myong //	
de ltar gnas brtan sgra gcan zin //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
sgra can zin gyi le'u ste /	
nyi shu rtsa lnga pa'o ////	
de nas dge slong gnas brtan gnas brtan rnams kyis //	
tshe dang ldan pa dga' bo la 'di skad ces smras so //	
tshe dang ldan pa dga' bo //	
tshe dang ldan pa sgra gcan zin gyis rang gi las kyi rgyu ba lung bstan zin gyi /	
tshe dang ldan pa dga' bos kyang da rang gi las kyi rgyu ba lung ston cig /	
de nas tshe dang ldan pa dga' bos kyang de'i	
tshe rang gi las kyi rgyu ba lung ston par	
byed de / rnam par gzigs kyi gsung rab la /	
bdag gis lan gcig khrus byas te /	
dge slong dge 'dun khrus byas nas /	
de tshe smon lam btab pa ni //	
gnas brtan 'di lta bu dag dang //	
bdag ni lhan cig 'grogs par shog /	
dag @485a *//	
cing dri ma med pa dang //	
nyon mongs med cing zag bral shog /	
kha dog bzang po dag dang ni //	
gzugs bzang gyur cig smon lam btab //	
de nas 'chi 'pho'i dus byas nas //	
lha rnams su ni skyes par gyur //	
bdag ni gser gyi mdog 'dra ba'i //	
mi dang lha ni rnams su gyur //	
gang dang gang du skyes bar ni //	
longs spyod chen pos shin tu gnas //	
rang sangs rgyas kyi mchod rten ni //	
shin tu dkar po bdag gis brtsigs //	
de nas byug pas thams cad ni //	
ser por gyur pa de ltar byugs //	
de nas mtshan rnams 'dod pa'i phyir //	
gser gyi mdog tu 'gyur pa dang //	
gser bzang dbyibs ni legs 'gyur bar //	
smon lam du ni gdab pa byas //	
dag pa'i las ni de byas pas //	
grong khyer w'a ra n'a sir ni //	
ka shi'i rgyal po kri kri yi //	
bu pho 'bring por bdag skyes so //	
'od srung mchod rten mthong nas ni //	
de nas dad pa'i sems bskyed de //	
mchod rten de la bdag gis ni /	
gdugs 'bring zhig ni gdags pa byas //	
khrus de dang ni bsro gang dang //	
yung gi byug pas byugs pa dang; ;gdugs ni gdags pa byas pa yi //	
bde ba mang po nyams su myong //	
de nas las kyi lhag mas ni //	
bdag gi yang srid tha ma 'dir //	
sh'akya'i rgyal po'i rigs skyes nas //	
sangs rgyas skyob pa'i mched du gyur //	
bdag gi lus ni 'di la yang //	
skyes bu chen po'i mtshan yod pa //	
sum cu lhag pa ma yin pa'i //	
sum cu dman pa ma yin pa'o //	
sh'akya seng ge'i bstan pa la //	
@485b bdag gis rab byung thob nas ni //	
mya ngan 'das pa bsil gyur pa'i //	
dgra bcom pa yang bdag gis thob //	
thams cad gzigs pas mdzes pa yi //	
rnams kyi mchog tu bdag bstan to //	
nyes bsal zag pa zad nas ni //	
go 'phang dam pa thob par gyur //	
de ltar gnas brtan dga' bos ni //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
dga' bo'i le'u ste; nyi shu rtsa drug pa'o ////	
de nas dge slong gnas brtan gnas brtan rnams kyis /	
tshe dang ldan pa gyad bu nor la 'di skad ces smras so //	
tshe dang ldan pa gyad bu nor //	
tshe dang ldan pa dga' bos rang gi las kyi rgyu ba lung bstan zin gyi /	
tshe dang ldan pa gyad bu nor gyis kyang da rang gi las kyi rgyu ba lung ston cig /	
de nas tshe dang ldan pa gyad bu nor kyis	
de'i tshe rang gi las kyi rgyu ba lung ston	
par byed de; 'di nas bdag sngon tshong pa ni	
// nya pa zhes ni bya bar gyur //	
tshong pa'i lam du zhugs pa na /	
dbang du gyur cing zag med pa //	
nyon mongs med pa'i rang sangs rgyas //	
drang srong zhig ni mgron par 'ongs //	
de yi bar du bdag gis ni //	
rtag par zas la mgron du bos //	
gang du brang ni 'debs 'gyur pa //	
der ni gding ba dag kyang bshams //	
rkang pa'i chu dang til mar dang //	
de yi mar me dag kyang bshams //	
ji srid lam yod de srid du //	
bdag gis de la bkur sti byas //	
tshong pa rnams kyis rim bzhin du //	
rgya mtsho'i 'gram du phyin pa dang //	
dge slong gru drung nyer 'ongs nas //	
bdag gis de la smras pa ni /	
@486a *// btsun pa rgya mtsho 'di la ni //	
nor gyi slad du bzhud dam ci //	
btsun pa bdag cag phongs pas na //	
'dod pa dag gi phyir yang ni //	
rgya mtsho chen po'i tshu tshogs la //	
nyen can du ni 'jug par byed //	
bdag la dge slong des smras pa //	
bdag ni mya ngan 'das pa yin //	
khyed cag gnyen kun lhan cig tu //	
nor chen bsod nams che bder gyur //	
de tshe de la bdag gis ni //	
rab dags chos gos bzang po phul //	
mgo bos phyag ni byas nas yang //	
de la bskor ba dag byas so //	
de nas bdag la thugs brtse'i phyir //	
de ni chos gos blangs nas ni //	
de dag thams cad blta bzhin du //	
de yi 'og tu mkha' la 'phags //	
cho 'phrul byed pa de mthong nas //	
de tshe bdag ni skyo gyur nas //	
bdag gis thal mo sbyar byas te //	
de nas smon lam btab pa ni //	
gnas brtan 'di lta bu dag dang //	
bdag ni lhan cig 'grogs par shog /	
'di yi chos ni gang dag thob //	
de dag bdag gis thob par shog /	
rdzogs sangs rgyas ni mnyes byed cing //	
rab tu byung ba thob pa dang;/	
dge 'dun la yang rdzu 'phrul gyis //	
rnam 'phrul bkur sti byed par shog /	
dge ba'i rtsa ba de yis ni //	
lha yi 'jig rten rab tu dga'//	
mi yi 'thob pa thob nas kyang //	
bde ba rgya chen nyams su myong //	
skye ba de dang de dag tu //	
bdag ni nor chen phyug pa dang //	
bsod nams byas pas mdzes pa yi //	
lha dang mi ni rnams su gyur //	
bskal pa tha ma 'di la ni //	
srid pa tha ma 'di @486b la yang //	
ku shi zhes bya'i gyad rnams kyi //	
gyad kyi bur ni bdag skyes te //	
blta na sdug cing mdzes pa dang //	
gzugs bzang spyod pa mdzes pa dang //	
thams cad la sdug yid 'ong zhing //	
phun sum tshogs pa mthar phyin to //	
sangs rgyas sh'akya seng ge ni //	
bla na med pa mnyes par byas //	
mthong nas bdag sems dad byas te //	
khyim med par ni rab tu byung //	
ma ga dha yi ri rgyud nas //	
'od ma'i tshal du gnas bcas nas //	
dge slong dge 'dun mtho 'tsham pa'i //	
nyan thos dag cig der lhags te //	
gnas mal dag ni bskos na yang //	
dge slong rnams la spyo byed de //	
rnam par 'tshe zhing skrod pa dang; ;yang dang yang du gshe bar byed //	
tshangs pa mtshungs spyod rnams mthong nas //	
bdag ni snying rje bar gyur te //	
bdag ni zag pa zad gyur kyang //	
nyid kyis dge slong bsnyen bkur bya //	
bdag gis brtson 'grus brtsams nas ni //	
bstan pa 'di la brtson byas pas //	
dgra bcom bdag gis thob nas ni //	
mngon shes drug la dbang byas so //	
ston pa'i spyan sngar song nas ni //	
thub la mgo bos phyag byas te //	
thal mo spyi bor sbyar nas su //	
skyes bu dam pa la gsol ba //	
'dod chags gti mug gis ma lags //	
byams sems gus dang bcas pa yis //	
thub pa bdag ni dge slong gi /	
rim gro bgyid pa gnang bar mdzod //	
pha rol sems la mkhas pa yi //	
ston pas bdag gsol mkhyen nas ni //	
nyid kyis dge slong dge 'dun mdun //	
gnyug ma'i rim gro byed du bcug /	
byams pa'i lus kyis @487a *//	
las dang ni //	
de bzhin ngag dang yid kyis kyang //	
bdag gis rtag tu sems smad nas //	
dge slong dge 'dun rim gro byas //	
spyod pa la ni zhugs pa dang //	
lam nas 'ongs pa'i dge slong dag /	
bdag gis mthong nas dga' ba dag /	
so sor yid ni bde gyur na //	
til mar rab 'bar lta bu yi //	
bdag gis sor lnga'i sgron ma yi //	
rdzu 'phrul rnam par bstan byas nas //	
gnas mal dag ni 'cha' bar byed //	
dge slong gang dag bdag gi ni //	
cho 'phrul 'di ni blta 'dod na //	
nam ni sros par gyur pa dang //	
mun khung bdag drung lhags nas ni //	
de rnams la ni ci rigs par //	
byams sems gus dang bcas pa yi //	
gnas mal dag ni 'cha' byed cing //	
skye bo mang po skyo ba bskyed //	
bdag gis bsam pa gang yin dang //	
bdag gis smon lam gang btab pa //	
bdag gi bzang po de grub cing //	
go 'phang mi g-yo bdag gis thob //	
de lta bur ni gyad bu nor //	
zag pa med cing dbang gyur pas //	
ma dros pa yi mtsho chen du //	
rang gi las ni lung bstan to //	
gyad bu nor gyi le'u ste /	
nyi shu bdun pa'o ////	
de nas dge slong gnas brtan gnas brtan rnams kyis /	
tshe dang ldan pa nye sde la 'di skad ces smras so //	
tshe dang ldan pa nye sde; tshe dang ldan pa	
gyad bu nor gyis rang gi las kyi rgyu ba	
lung bstan zin gyis /	
tshe dang ldan pa nye sdes kyang da rang gi las kyi rgyu ba lung ston cig /	
de nas tshe dang ldan pa nye sdes de'i tshe	
rang gi las @487b kyi rgyu ba lung ston par	
byed de // 'das pa dag gi dus na bdag /	
rngon pa dag tu gyur pa na //	
nags chen nyams dgar byul ba dang //	
ri dvags rnam pa sna tshogs mthong //	
dug gis bskus pa'i mda' rnams dang //	
gzhu yi tshogs dag blangs nas ni //	
ri dvags mang po'i ri yi rdzong //	
de dang der ni bdag gis rgyus //	
bdag gis ri dvags rnams mthong nas //	
gdug pa'i sems ni nyer bzhag nas; ;dug gis bskus pa'i mda' rnams kyis //	
ri dvags mang po rab tu bsnun //	
bdag gi lag na gzhu dang ni //	
dug gis bskus pa'i mda' sel bzhin //	
rang sangs rgyas shig ljon shing gi /	
drung na bzhugs pa mthong bar gyur //	
bdag gi dge sbyong de mthong nas //	
de tshe yid ni mi bder gyur //	
de nas thub pa gnod med pa'i //	
lus la mdas ni bsnun par gyur //	
de yi 'og tu dge slong de //	
mda' yi zug rngu'i sdug bsngal ldan //	
shing de nyid kyi drung du ni //	
len pa med par mya ngan 'das //	
rtsub pa'i las de byas pas na //	
sems can dmyal bar skyes nas ni //	
de la lo ni stong phrag tu //	
bdag gis sdug bsngal tshor ba myong //	
de nas dmyal las shi 'phos nas //	
dud 'gro'i skye gnas song nas ni //	
ri yi rdzong ni de nyid du //	
bdag ni ri dvags rnams su skyes //	
rtag tu 'jigs shing bag tsha zhing //	
bkres shing skom pas nyen pas na //	
rid cing shin tu sdug bsngal pas //	
bdag ni de dang der rgyu'o //	
rdzong der rngon pa gdug pa ni //	
shin tu mi bzad pa rnams kyis //	
dug gis bskus pa'i mda' @488a *//	
rnon gyis //	
bdag gis lus la bsnun par gyur //	
bdag 'gyel de dag gis mthong nas //	
bdag ni gson zhing 'gul bzhin du //	
mtshon gyis yan lag rnams kyi sha /	
bcad nas de rnams khyer zhing 'dong //	
bdag ni sa phyogs de nyid du //	
sha yi ched du bsad byas te //	
de ltar tshe rabs lnga brgyar ni //	
sdug bsngal mang po bsgrubs pa yin //	
ri bo de nyid ngos nas ni //	
dka' thub ldan la mthu che zhing //	
rdzu 'phrul che gzi mi bzad pa'i //	
drang srong rab tu mang po mthong //	
bdag gis drang srong de mthong nas //	
de nas byams pa'i sems bsgoms te //	
blo bzang byams dang ldan pa la //	
yang dang yang du blta byas so //	
dka' thub ldan pa de rnams la //	
bdag gis gus bcas sems dad byas //	
dge ba'i rtsa ba de yis ni //	
bdag gis mi yi srid pa thob /	
zas don gnyer ba'i slong ba ni //	
rang sangs rgyas shig mthong nas ni //	
gus pa yis ni rtag par de //	
bdag gis zas mal spyan drangs so //	
btsun pa de tshim byas nas su //	
de tshe smon lam btab pa ni //	
drang srong 'di lta bu dag dang //	
bdag ni lhan cig 'grogs par shog /	
rdzogs sangs rgyas ni mnyes byed cing //	
bdag gis rab byung thob nas ni //	
'jigs shing skrag pa med pa yi //	
zag pa med la gnas par shog /	
dge ba'i las de byas pas na //	
lha yi 'jig rten rab tu dga'//	
mi nyid rnyed pa thob nas kyang //	
phyug cing nor ni mang bar gyur //	
rdzogs sangs gang zag zla med pa //	
ston @488b pa bdag gis mnyes par byas //	
bdag gis sh'akya thub mthong nas //	
khyim med par ni rab tu byung //	
dad pas rab tu byung nas kyang //	
bstan la dga' bas gnas byas pas //	
bdag gis dgra bcom thob nas ni //	
mngon shes drug la dbang byas so //	
da dung du yang btsun pa dag /	
bdag ni thams cad dbang gyur na'ang //	
phug gi nang du zhugs nas su //	
'chi bar nye bar gyur pa na //	
sbrul dug shin tu mi bzad pa //	
bdag gi lus la 'bab par gyur //	
btsun pa bdag gis nyes spyad pas //	
gang bgyis dran pa 'di lags te //	
las ni chud mi za bas na //	
de yi 'bras bu nyams su myong //	
de ltar gnas brtan nye sde yis //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
nye de'i le'u ste /	
nyi shu rtsa brgyad pa'o ////	
de nas dge slong gnas brtan gnas brtan rnams kyis /	
tshe dang ldan pa bzang ldan la 'di skad ces smras so //	
tshe dang ldan pa bzang ldan /	
tshe dang ldan pa nye sdes /	
rang gi las kyi rgyu ba lung bstan zin gyis /	
tshe dang ldan pa bzang ldan gyis kyang da rang gi las kyi rgyu ba lung ston cig /	
de nas tshe dang ldan pa bzang ldan sh'akya'i rgyal pos /	
de'i tshe rang gi las kyi rgyu ba lung ston par byed de /	
dgon pa shin tu 'jigs chen gyi //	
mu ge dag ni byung ba na //	
rang gi zas ni don gnyer ba //	
slong ba po ni lnga brgya yi //	
de rnams kun gyi dpon gyur cing //	
de dag kun gyis gtsor bkur te //	
de rnams kun gyis bslangs pa yi //	
zas ni bdag la dbul bar @489a *//	
byed; ;de dag bzang ngam ngan pa'ang rung //	
thob pa bdag la 'ged par byed //	
bdag gis tshig gis gnas pas na //	
de dag bdag la brnyas mi byed //	
mi zhig snum khur zhig khyer nas; ;tshong 'dus nang nas 'gro ba las //	
bdag gis de la mthus 'phrog ste //	
khyer nas de nas song ba dang //	
de nas bdag gis brgyugs pa dang //	
phyi bzhin du ni bsnyegs ma byung //	
smyag bcad bros par gyur pa na //	
de dag gis ni bzung ma nus //	
'bab chu'i pha rol brgal nas ni //	
bdag ni phyogs gcig 'dug nas su //	
'ga' zhig 'ong bar 'gyur snyam nas //	
mtha' dag tu ni lta bar byas; ;snum la g-yos legs byas zin pa'i //	
snum khur bdag gis zos nas ni //	
de nas bdag gis lto 'grangs pas //	
nyin zhag gcig ni thub 'gyur snyam //	
de nas skal ldan rang sangs rgyas //	
yang srid skye ba zad gyur pa //	
rdzu 'phrul che gzi mi bzad pa //	
drang srong 'jigs pa zhig 'ongs so //	
bdag gi sems la bsam pa ni //	
sdug bsngal bkren par gyur pa ni //	
sngon chad bsod nams ma byas pas //	
des bdag 'di ltar bkren par gyur //	
ma la bdag gis dge sbyong 'di //	
snum khur gtsang ma 'di sbyin te //	
bdag ni ltogs pas shi bla yi //	
'di ltar bkren pa mi rung ngo //	
de la bdag sems dad byas nas //	
yid mgu ba dang rangs pa yis //	
dge slong dam pa mchod 'os pa'i //	
yon gnas de la snum khur phul //	
skal ldan gyis ni de blangs nas //	
bdag nyid la ni snying @489b brtse'i phyir //	
de nyid du ni longs spyad nas //	
de nas mkha' la 'phags par gyur //	
de nas smon lam btab pa ni //	
bdag ni bkren par mi 'gyur zhing //	
kha dog bzang po rnams dang ni //	
rigs btsun pa yang don du gnyer //	
gnas brtan 'di lta bu dag dang //	
bdag ni lhan cig 'grogs par shog /	
khyod nyid kyis ni gang rtogs pa //	
de 'dra'i chos ni shes par shog /	
dge ba'i las de byas pas na; ;bde ba mang po nyams su myong //	
bsod nams byas pas mdzes pa yi //	
lha dang mi rnams su yang gyur //	
lha dang mi yi rgyal srid kyang //	
bdag gis mang po nyams su myong //	
las de yis ni lan 'ga' yang //	
bdag ni ngan 'gror ma song ngo //	
de nas las kyi lhag mas ni //	
bdag gi yang srid tha ma 'dir //	
sh'akya rnams kyi grong mchog tu //	
rigs btsun par ni bdag skyes so //	
bdag gi skye ba tha ma ni //	
mi yi srid thob 'di yin te //	
yang dag sangs rgyas bla med pa //	
sh'akya sengge 'di mnyes byas //	
gang tshe sangs rgyas bcom ldan 'das //	
nye du gnas su gshegs pa na //	
de tshe bdag ni nye du yi //	
mdun du bdar nas rab tu byung //	
bdag gi smon pa gang yin pa //	
de ni bdag gis yongs rdzogs te //	
mya ngan 'das pa bsil gyur pa'i //	
dgra bcom pa yang bdag gis thob //	
rgyal po'i rgyud las rab byung ba //	
sangs rgyas nye du bzang ldan gyis //	
ma dros pa yi mtsho chen du //	
rang gi las ni lung bstan to //	
sh'akya'i rgyal po bzang ldan gyi le'u ste /	
nyi shu dgu pa'o ////	
de @490a *//	
nas dge slong gnas brtan gnas brtan rnams kyis /	
tshe dang ldan pa mdzes bzang la 'di skad ces smras so //	
tshe dang ldan pa mdzes bzang /	
tshe dang ldan pa sh'akya'i rgyal po bzang ldan gyis /	
rang gi las kyi rgyu ba lung bstan zin gyis /	
tshe dang ldan pa mdzes bzang gis kyang da rang gi las kyi rgyu ba lung ston cig /	
de nas tshe dang ldan pa mdzes bzang gis de'i	
tshe rang gi las kyi rgyu ba lung ston par	
byed de // skyob pa log par dad sel gyi //	
mchod rten zhig ni brtsigs pa na //	
de tshe bdag ni mkhar lan pa //	
gla mir gyur te de nas ni //	
bdag gis mchod rten brtsigs pa la //	
yang dang yang du dpyad pa ni //	
mchod rten 'di ni che ches pas //	
nam zhig na ni thar par 'gyur //	
mchod rten 'di ni dpangs dma' zhing //	
chung ngu zhig tu byas gyur na //	
'god pa chung zhing nyon mongs med //	
myur du mthar yang phyin par 'gyur //	
las kyi rnam smin de dang ni //	
ngag gi nyes pa spyad pa des //	
de nas 'chi 'pho'i dus byas te //	
dmyal ba rnams su skyes par gyur //	
dmyal ba nas ni shi 'phos bdag /	
gang dang gang du skyes par ni //	
kha dog ngan cing bong chung la //	
bdag ni yongs kyis smad par gyur //	
'od srung gi ni gsung rab che //	
sngon ni khu byug phor gyur nas //	
w'a ra n'a si'i lam gyi bar //	
tshal stug po yi nang na gnas //	
de na 'jig rten rabs gsal mdzad //	
dge slong dge 'dun mdun byas te //	
bdag gis 'jam dbyangs skad phyung @490b zhing; ;nam mkha' las ni de bskor to //	
ji tsam yang dag sangs rgyas ni //	
bsod snyoms don phyir gshegs mthong nas //	
'byung ba dang ni gshegs pa las //	
rtag tu yang ni bskor ba byas //	
dge ba'i rtsa ba de yis ni //	
bdag gis mi yi srid thob nas //	
rdzogs pa'i sangs rgyas bla med pa //	
ded dpon 'di ni mnyes par byas //	
sh'akya seng ge'i bstan pa la //	
bdag gis rab byung thob nas ni //	
mya ngan 'das pa bsil gyur pa'i //	
dgra bcom pa yang bdag gis thob //	
bdag ni thams cad gzigs pa yis //	
'jam dbyangs rnams kyi mchog dang ni //	
mang du thos dang chos 'dzin dang //	
dge ba'i spobs pa can du bstan //	
lha'am yang na mi yang rung //	
'khor bzhi po dag bdag las ni //	
snyan cing 'jebs pa'i chos thos nas //	
thams cad rab tu dga' bar gyur //	
dge ba nyung ngu byas pa dang //	
mi dge mang po byas pa yi //	
las rnams chud mi za bas na //	
de yi 'bras bu nyams su myong //	
de ltar gnas brtan mdzes bzang gis //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to; ;mdzes bzang gi le'u ste /	
sum cu pa'o ////	
sdom ni /	
lam phran sbrul khol ma 'gag dang //	
nag po lnga pa sgra gcan dang //	
dga' bo nor dang nye sde dang //	
bzang ldan dang ni mdzes bzang ngo;; ;;de nas dge slong gnas brtan gnas brtan rnams kyis /	
tshe dang ldan pa gnas 'jog sbrang rtsi can la 'di skad ces smras so //	
tshe dang ldan pa gnas 'jog sbrang rtsi can //	
tshe dang ldan pa mdzes @491a *//	
bzang gis rang gi las kyi rgyu ba lung bstan zin gyi /	
tshe dang ldan pa gnas 'jog sbrang rtsi can gyis kyang /	
da rang gi las kyi rgyu ba lung ston cig /	
de nas tshe dang ldan pa gnas 'jog sbrang rtsi can gyis /	
de'i tshe rang gi las kyi rgyu ba lung ston par byed de /	
bdag ni sngon ni yangs pa yi //	
spra chen spre'u dbang gyur pa na //	
lhung bzed mang po mthong nas ni //	
rgyal ba'i lhung bzed blangs pa las //	
dge slong rnams kyis bdag bkag nas //	
de nas bcom ldan bka' stsal pa //	
'di ni lhung bzed mi gcog gi /	
dge slong rnams kyis ma dgag cig /	
ston pa'i lhung bzed khyer nas ni //	
shing gi khar ni 'dzegs nas ni //	
sbrang rtsis yongs su bkang nas kyang //	
dal bus rim gyis babs nas ni //	
lhung bzed sbrang rtsi can thogs te //	
ston pa la ni phul ba las //	
ston pas srog chags bcas par ni //	
mkhyen te bdag las ma bzhes nas //	
bdag gis phyogs gcig song nas ni //	
de la srog chags yod mthong nas //	
srog chags med par gtsang byas te //	
ston pa la ni phul ba dang //	
'on kyang bcom ldan 'das kyis ni //	
bdag las sbrang rtsi ma bzhes pa //	
ma brtags thugs su chud nas ni //	
bde bar gshegs pas ma bzhes snyam //	
de nas lhung bzed sbrang rtsi can //	
de tshe bdag gis chus btab nas //	
sems ni mgu bar dga' ba yis //	
rdzogs sangs rgyas la phul ba las //	
de nas gang zag zla med pa //	
ston pa'i @491b phyag 'jam gnyis kyis su //	
bdag las lhung bzed bzhes nas ni //	
de ni nyan thos rnams la gtad //	
bdag ni rab tu dga' gyur nas //	
thal mo legs par sbyar byas te //	
de nas chos rgyal spyan snga nas; ;gar byed cing ni de nas song //	
de nas smon lam btab pa ni //	
mi nyid dag ni thob nas su //	
ston pa 'di la bsten nas su //	
byang chub dam pa 'di reg shog /	
dge ba'i rtsa ba des na bdag /	
mi yi srid pa thob nas ni //	
rdzogs pa'i sangs rgyas bla med pa //	
ded dpon 'di ni mnyes par byas //	
sh'akya seng ge'i bstan pa la //	
bdag gis rab byung thob nas kyang //	
mya ngan 'das pa bsil gyur pa'i //	
dgra bcom pa yang bdag gis thob //	
bdag ni dgra bcom dbang sgyur cing //	
mngon shes drug ldan rdzu 'phrul che //	
dge slong rnams kyis bdag la ni //	
gnas 'jog sbrang rtsi can du shes //	
bsod nams byas pas grags ldan pa //	
bdag ni rtag tu bkur zhing mchod //	
dge slong dge 'dun yongs bskor nas //	
bdag ni rgyu zhing song ba na //	
de nas dgon pa'i lam du ni; ;dge slong dge 'dun skom gyur nas //	
de ni sems la smon pa ni //	
de ring sbrang rtsi rnyed gyur cig /	
de nas mi ma yin rnams kyis //	
bdag son shes te phyogs bzhi nas //	
sbrang rtsi khur gyis blangs nas su //	
de dag tu ni 'bul bar byed //	
bdag gis sbrang rtsi ci dgos pa //	
bzang po dag las blangs nas ni //	
dge slong dge 'dun tshim byas te //	
des ni lhag par legs par gyur //	
'das @492a *//	
ma thag pa'i skye ba la //	
spre'u'i rgyal po de byas pas //	
log par ltung nas bdag 'phos nas //	
'chi med go 'phang rig gyur te //	
ji skad bdag gis smon pa yis //	
thams cad 'byor ba nyid du gyur //	
ston pa bkur sti byas pa 'dir //	
rang gi don ni yongs su rdzogs //	
btsun pa bdag gis dge ba gang //	
bgyis pa dran pa 'di lags te //	
de yi 'bras bu sdug pa dang //	
bde 'byung 'dod pa nyams su myong //	
de ltar gnas 'jog sbrang rtsi can //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
gnas 'jog sbrang rtsi can gyi le'u ste; sum cu gcig pa'o ////	
'dul ba gzhi /	
bam po nga bzhi pa /	
de nas dge slong gnas brtan gnas brtan rnams kyis /	
tshe dang ldan pa rgyu can la 'di skad ces smras so //	
tshe dang ldan pa rgyu can /	
tshe dang ldan pa gnas 'jog sbrang rtsi can gyis	
rang gi las kyi rgyu ba lung bstan zin gyis	
/ tshe dang ldan pa rgyu can gyis kyang da rang gi las kyi rgyu ba lung ston cig /	
de nas tshe dang ldan pa rgyu can gyis de'i	
tshe rang gi las kyi rgyu ba lung ston par	
byed de / bshes ldan grong du bdag gis sngon //	
bskal pa dgu bcu rtsa gcig na //	
sangs rgyas rnam par gzigs pa ni //	
grong khyer dam par 'jug pa mthong; ;thugs rje che ldan mthong nas ni //	
me tog sil mas gtor nas der //	
me tog rtsa bas yar bteg cing //	
gyen du kha bltas khang bzang gnas //	
de nas bdag ni rab dga' bas //	
thub pa'i @492b zhabs la mgos gtugs nas //	
thal mo legs par sbyar nas ni //	
de la bskor ba byas par gyur //	
bdag gis chos ni ma thos shing //	
bdag ni skyabs su ma song bar //	
sems dad nyin gcig byas nas ni //	
bde gshegs drung nas bdag song ngo //	
mthu chen rnam par gzigs pa la //	
dge ba'i las de byas pa na //	
bskal pa dgu bcu rtsa gcig tu //	
ngan 'gro mngon par mi shes so //	
bdag ni lha lus rab dga' zhing //	
lha yi 'dod pa yang dag 'byor //	
mi nyid rnyed pa thob nas kyang //	
bdag ni nor chen phyug por gyur //	
bdag gi skye ba tha ma ni //	
mi yi srid thob 'di yin te //	
nor che longs spyod che ba yi; ;bram ze rnams kyi rigs su gyur //	
sgra nges sbyor dang shes gsal bcas //	
skyes bu chen po'i mtshan dang ni //	
tshig gi don bcas ston pa yi //	
gsang tshig rnams kyi pha rol phyin //	
bram ze lnga brgya rnams la ni //	
tshal du gsang tshig brjod pa'i phyir //	
bram ze rnams kyis yongs bskor nas //	
bdag ni khyim nas byung ba las //	
bdag gis rdzogs pa'i sangs rgyas ni //	
dge slong dge 'dun mdun bdar nas //	
dpa' bo chen po ma ga dha'i //	
grong mchog tu ni 'jug pa mthong //	
bdag gis thugs rje ldan mthong nas //	
yid dga' bar ni gyur pa dang //	
sngon gyi rgyu ni de dag gis //	
mtshan rnams la ni brtags pa las //	
'jig rten mgon po'i mtshan rnams ni //	
sum cu rtsa gnyis yongs rdzogs shing //	
dpe byad rnams kyis mdzes pa yi //	
grags dang ldan pa mthong bar gyur //	
mtshan dang ldan pa @493a *//	
de mthong nas //	
mgo bo yis ni phyag byas te //	
phyogs gcig 'dug nas gus pas ni //	
'dren pa de la mngon bstod pa //	
ji ltar gsang tshig la gda' ba //	
khyod la de bzhin de gda' bas //	
khyod sangs rgyas par the tshom med //	
'jig rten gyi ni ston pa mchog /	
khyod ni tshangs pa brgya byin khyod //	
khyod las lhag pa ma mchis te //	
khyod ni nyi ma khyab 'jug lags //	
khyod ni 'jig rten bla na med //	
rgyal ba khyod 'dra'ang ma mthong na //	
lhag pa lta zhig ga la zhig /	
lha dang bcas pa'i 'jig rten na //	
khyod ni rgyal ba bdud zil gnon //	
khyod ni mgon med rnams kyi gnas //	
rten med rnams kyi skyabs kyang lags //	
khyod kyi nyan thos nyid du mchis //	
khyod ni bdag gi skyabs mdzod cig /	
de nas gser gyi mchod sdong lta'i //	
phyag ni de yis brkyang mdzad de //	
rgyal ba'i phyag ni sman mdzad nas //	
bdag gi mgo la kun du byugs //	
yid ni rab tu dad byas pas //	
khyod kyis bsod nams mang po bskyed //	
sems ni rab tu dang rnams kyis //	
yon chung bar ni mi 'gyur ro //	
yon gnas bla na med pa yi //	
sangs rgyas la ni khyod kyis bsten //	
bram ze'i khye'us mchod sbyin phyag /	
zhing rab la ni sa bon btab //	
ngan song gi ni lam bcad pas //	
khyod la ngan 'gro'i 'jigs pa med //	
bram ze'i khye'u'i bdud rtsi yi //	
sgo phye bar ni dogs med byos //	
khyod ni rab tu 'byung 'dod na //	
ral pa kun ni myur spongs te //	
nga yi spyan sngar @493b rab byung la //	
bram ze tha ba med par gyis //	
bdag ni chos nyid la dga' nas //	
de na slob ma'i tshogs smra ba //	
khyod ni bram zer gyur zin ni //	
ji ltar dge sbyong mgo reg 'gyur //	
dkar po'i rigs 'di spangs nas ni //	
nag pa'i rigs 'di khas len nam //	
'jig rten na ni bram ze gtso //	
pha rol phyin cing tshangs pa yi //	
snying dang kha nas skyes pa yi //	
bram ze tshangs pas sprul pa yin //	
khyed cag kun ni mi shes pa //	
'di na bdag cag gsang tshig gi /	
de ring reg cing pha rol phyin //	
bdag ni shes rab mtha' yas kyis //	
gsungs pa ji ltar shes pa bzhin //	
de bzhin du ni bdag byed kyi //	
gang dag der 'gro mi 'dod pa //	
ci sems ji ltar 'dod pa bzhin //	
gar dgar de ni 'dong la rag /	
bdag ni gsang tshig don mi gnyer //	
ltos par yang ni mi byed do //	
de nas bdag gi slob ma'i tshogs //	
mchi mas brnangs shing ngu bzhin gyis //	
snying rje rje skad smras nas ni; ;de nas de rnams phyogs phyogs dong //	
de nas thugs rje che ldan pa'i //	
thub pas bdag la gsungs pa ni //	
dge slong tshur shog bka' stsal pas //	
bdag ni bsnyen par rdzogs par gyur //	
khyim rnams nas ni khyim med par //	
yang dag dad pas rab tu byung //	
sangs rgyas bstan pa chub byas nas //	
mngon par shes kun reg gyur te //	
sngon gyi gnas ni rjes su dran //	
lha yi mig ni rnam par dag /	
bdag sngon gang na 'dug pa yi //	
'chi 'pho skye ba shes par gyur //	
zag pa zad pa thob pas na //	
bdag gis rdzu 'phrul mngon du byas //	
de ltar gnas brtan rgyu can gyis //	
dge slong dge 'dun mdun 'dug nas //	
ma dros pa yi @494a *//	
mtsho chen du //	
rang gi las ni lung bstan to //	
gnas brtan rgyu can gyi le'u ste /	
sum cu gnyis pa'o ////	
de nas dge slong gnas brtan gnas brtan rnams kyis /	
tshe dang ldan pa ko'u di n+ya la 'di skad ces smras so //	
tshe dang ldan pa ko'u di n+ya /	
tshe dang ldan pa rgyu can gyis rang gi las kyi rgyu ba lung bstan zin gyi /	
tshe dang ldan pa ko'u di n+yas kyang /	
da rang gi las kyi rgyu ba lung ston cig /	
de nas tshe dang ldan pa ko'u di n+yas de'i	
tshe rang gi las kyi rgyu ba lung ston par	
byed de / sngon ni mthu chen 'od srung gi /	
dam pa'i chos ni nub pa na //	
nyan thos thams cad 'dus nas su //	
phan tshun dag tu smras pa ni //	
ston pa thugs brtse 'od srung ni //	
mya ngan 'das pas nges par yang //	
rab tu byung ba srab gyur cing //	
dam chos kyang ni ston mi 'gyur //	
bdag cag ji skad thos pa'i chos //	
phan tshun yang dag gsal byas nas //	
sangs rgyas bstan la spro ba dang //	
brtson 'grus brtsams pas gnas par bya //	
de dag ri la 'dzegs nas ni //	
zag pa zad pa ma thob par //	
re zhig 'di nas mi ldang zhes //	
rtsva yi gding ba dag la 'khod //	
srog la yang ni mi blta bar //	
brtson 'grus brtsams te gnas pa na //	
bdun gyis mngon par shes la reg /	
dge slong dag ni mya ngan 'das //	
de yi bdun pa bdag yin te //	
dbang po rtul zhing bsod nams chung //	
snyoms med sbyor la brtson pa yi //	
so so'i skye bos 'chi dus byas //	
bdag gis brtson 'grus ma btang zhing //	
de bzhin rab tu @494b brtson gnas pas //	
dga' ldan rnams dang skul mnyam pa'i //	
lha yi 'jig rten rnams su skyes //	
de nas sh'akya seng ge yi //	
thub chen byang chub sems dpa' mthong //	
thub pa lha yi tshogs la ni //	
skyo bar 'gyur ba'i chos ston mdzad //	
bdag gis de yi chos bshad pa //	
thos nas rtse gcig yid gyur te //	
dam chos yid la byed pa ni //	
lan 'ga'ang rnam par ma spangs so //	
lha yi 'jig rten bdag son nas; ;grong khyer ser skya zhes bya ba'i //	
ko'u di n+ya rus bram ze yi //	
rigs can du ni skyes par 'gyur //	
byang chub sems dpa' grags chen ldan //	
zas gtsang sras por gyur nas ni //	
dad pas byung nas dka' spyod pa //	
spyad par gyur pa de yi tshe //	
rgyal po'i mchog ni zas gtsang gis //	
bdag bkug nas kyang smras pa ni //	
rab tu byung ba 'dod par gyis //	
der ni de yi nad g-yogs byos //	
de tshe bdag gis yid dad pas //	
byang chub sems dpa'i rim gro byas //	
lam 'di rnam dag 'gyur min zhes //	
yid byung nas ni gshegs par gyur //	
gang tshe sh'akya thub pas ni //	
chos kyi 'khor lo bskor ba na //	
kun gyi thog mar bdag gis ni; ;de yi dam chos rtogs par gyur //	
'od srung gi ni gsung rab la //	
tshangs par spyod la bdag gis gnas //	
sangs rgyas bdag gis mnyes byas shing //	
zag pa zad pa thob par gyur //	
de ltar gnas brtan ko'u di n+yas //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
ko'u di n+ya'i le'u ste /	
sum cu gsum pa'o ////	
de nas dge slong gnas brtan @495a *//	
gnas brtan rnams kyis /	
tshe dang ldan pa nye bar 'khor la 'di skad ces smras so //	
tshe dang ldan pa nye bar 'khor //	
tshe dang ldan pa ko'u di n+yas rang gi las kyi rgyu ba lung bstan zin gyi /	
tshe dang ldan pa nye bar 'khor gyis kyang da rang gi las kyi rgyu ba lung ston cig /	
de nas tshe dang ldan pa nye bar 'khor gyis	
kyang de'i tshe rang gi las kyi rgyu ba lung	
ston par byed de /	
bdag ni sngon gyi tshe rabs na //	
w'a ra n'a si'i rgyal khab tu //	
rgyal po tshangs sbyin zhes bya ba'i //	
'breg mkhan du ni gyur pa na //	
de yi skra dang kha spu rnams //	
'breg cing 'chos par byed pa na //	
de nas mngon par rangs gyur nas //	
bgo ba dag ni bdag la phyin //	
gus dang bcas pa'i sdug sems kyis //	
rgyal po'i rim gro byed pa na //	
mnyes nas de nas de la ni //	
ma thos pa yi tshigs bcad bsgrags //	
'dod pa rnams ni mnog chung zhing //	
sdig pa'i rtsa ba mya ngan rtsa //	
rnam par smin pa rtsub pa yi //	
bram ze'i khye'u gang zhig gis //	
'dod pa'i yon tan spangs nas ni //	
rab byung thob pa legs thob yin //	
ma thos tshigs bcad de thos nas //	
de nas skyo bar gyur pa dang //	
rgyal po bdag la gnang bar mdzod //	
khyim ma mchis par rab 'byung ngo //	
de nas rgyal pos bdag la smras //	
gal te rab tu byung nas kyang //	
phyis kyang bdag la lta ba yi //	
khas blangs pa ni bya ba'i rigs //	
rgyal dbang khyod la bdag gis ni //	
de bzhin bgyi bar dam bca' yi //	
bdag rab byung nas slar yang ni //	
blta bar bdag la thugs ches mdzod //	
de nas @495b rgyal pos gnang nas ni //	
bdag gis dgon pa'i nags song nas //	
gzhung can drung du nyer song ste //	
khyim med par ni rab tu byung //	
ji ltar rigs par rab byung nas //	
tshangs pa'i gnas pa bzhi po yi //	
tshad med pa la rab bsgoms pas //	
bdag gis 'dod chags bral ba thob //	
rgyal po de yi tshe la ni //	
de tshe bdag ming gangg'a skyong //	
'byor pa che zhing mthu yang che //	
skye bo'i tshogs kyis mchod par gyur //	
gzhung can drung du song nas ni //	
mgo bo yis ni phyag byas te //	
bdag gis phyogs gcig 'dug nas ni //	
'di skad kyi ni tshig smras so //	
slob dpon bdag gi tshig gson cig /	
mi yi dbang po tshangs sbyin la; ;slar yang blta bar bgyi ba yi //	
dam bcas pa ni cung zhig mchis //	
gnang bar bya'o bram ze khyod //	
w'a ra n'a si'i grong khyer song //	
khyod ni brdzun du mi 'gyur bar //	
dam bcas pa yis mthar phyung zhig /	
gnang bar bya yi khyod song la //	
kho bo yi ni tshig bzhin gyis //	
'di nas song la mi'i dbang po //	
tshangs sbyin dad pa bskyed par gyis //	
gzhung can gyis ni bdag gnang nas //	
drang srong bskor ba byas nas ni //	
w'a ra n'a si'i grong khyer du //	
rim bzhin du ni song ba las //	
de bzhin der ni bdag 'ongs zhes //	
tshangs sbyin nyid kyis thos nas ni //	
rgyal po'i 'byor ba chen pos ni //	
bdag gi drung dru nye bar 'ongs //	
shing rta las babs bdag gi ni //	
rkang pa gnyis la mgos phyag byas //	
phyogs gcig tu ni 'dug par gyur //	
'dod pa rnams las brgal gyur pas //	
de la chos ni bshad pa @496a *//	
dang //	
rgyal pos thos nas yid dga' ba //	
'dod pa don du mi gnyer gyur //	
rgya che'i sems dang yid dga' nas //	
tshangs sbyin gyis ni 'di skad smras //	
bdag 'dod don du gnyer min pas //	
bdag kyang rab tu 'byung bar bya //	
rgyal po tshur spyon dgon pa'i nags //	
dben pa dag tu bzhud par bgyi //	
bram ze drang srong gzhung can gyi //	
drung du nye bar bzhud par mdzod //	
rgyal po des ni bu thu bo //	
'jigs med rgyal srid la bzhag ste //	
rgyal mchog rgyal srid spangs nas ni //	
khyim med par yang rab tu byung //	
nang mi dang ni blon chen dang //	
grong khyer ba ni thams cad dang //	
gnyen gyi tshogs kyis yongs bskor nas //	
rab tu 'byung phyir mngon du byung //	
gzhung can drung du song nas ni //	
mgo bos phyag ni byas nas kyang //	
rgyal pos thal mo sbyar nas ni //	
rab tu 'byung bar gsol ba btab //	
stong phrag dag ni du ma dang //	
khyim med par yang rab tu byung //	
skra dang kha spu bregs nas kyang //	
ngur smrig gos ni bgos par gyur //	
gzhung can shin tu mnyam bzhag pas //	
tshangs pa'i 'jig rten skye 'gyur ba //	
tshangs pa'i gnas pa bzhi po yi //	
chos ni kun la bshad par byas //	
gus dang bcas pa'i byams sems kyis //	
rgyal po de yi rim gro byas //	
de nas 'chi 'pho'i dus byas te //	
'od gsal rnams su song bar gyur //	
'od gsal nas ni shi 'phos nas //	
slar yang 'dir ni 'ongs pa na //	
gang dang gang du skyes par ni //	
nor che ba dang phyug por gyur //	
lha @496b rnams dang ni mi rnams kyi //	
bde ba mang po nyams su myong //	
dus kyi mtha' ma 'di la ni //	
bdag gi lus kyi tha ma la //	
sh'akya rnams kyi yul du ni //	
grong khyer ser skya zhes byar skyes //	
spyod yul spyod pa phun tshogs pa'i //	
sh'akya rnams kyi 'breg mkhan gyur //	
sh'akya sras thugs brtse'i bdag nyid can //	
nyan thos bcas la rim gro byas //	
rgyal po chen po'i 'byor pas ni //	
rab tu byung bar mngon byung ba //	
de rnams bdag gis skra bregs nas //	
'di skad kyi ni tshig smras so //	
dpon po 'tsho ba ma stsal na //	
bdag ni ji ltar 'tsho bar gyur //	
de yi rgyan ni gang yin dang //	
gos rnams gyon pa gang yin pa //	
'di ni khyod kyi 'tsho ba zhes //	
des ni kun dga' bdag la byin //	
rin chen mang po btags nas ni //	
de la bdag ni skyo gyur nas //	
'di dag thams cad spangs nas ni //	
bdag ni rab byung gsol ba bya //	
bkren pa bdag la 'di lta bu'i //	
rin chen rnams kyis ci zhig bya //	
gzhan 'ga' zhig gis thos na ni //	
srog la gdon lto za bar 'gyur //	
bdag gis nyid kyi snod spyad ni //	
gang yin shing la btags nas su //	
bor nas bdag gis khyim dag nas //	
byung ste nges par 'byung bar byas //	
bdag ni rin chen don gnyer min //	
bdag kyang rab tu 'byung bar byas //	
bdag gis tshig de sh'akya yi //	
rgyal pos thos nas 'di skad smras //	
khyed ni thog mar rab byung dang //	
rgan pa nyid du khyod 'gyur ro //	
rjes su thugs brtser dgongs nas ni //	
bdag la dge slong tshur shog gsungs //	
bdag ni thog mar rab tu byung //	
de nas rgyal rigs @497a *//	
rab byung nas //	
bdag gi rkang la phyag byas pas //	
sh'akya de rnams nga rgyal bor //	
de ltar bdag ni rab byung bas //	
mngon par shes pa drug la reg /	
dgra bcom mngon shes drug ldan zhing //	
bdag ni 'dul ba'i pha rol phyin //	
ston pa nyid kyis 'dul ba 'dzin //	
rnams kyi mchog tu bsngags pa ste //	
ma dros pa yi mtsho chen du //	
nye bar 'khor gyis las lung bstan //	
nye bar 'khor gyi le'u ste /	
sum cu bzhi pa'o ////	
de nas 'jig rten mgon pos ni //	
gnas brtan 'od byed la gsungs pa //	
khyod kyis sngon byas gang yin pa'i //	
rang gi las ni lung ston cig /	
rgyal ba'i gsung dbyangs thos nas ni //	
sngon chad bdag gis gang bgyis pa'i //	
rang gi las ni dran pa gang //	
de nas thub pa'i spyan sngar gsol //	
'jig rten gtso bo skyob pa po //	
sangs rgyas padmo bla ma yi //	
mchod rten tshal stug bzhugs pa yi //	
ri dvags gdug pa rnams kyis bsten //	
mchod rten de la phyag bgyid pa //	
rngo thogs pa ni 'ga' ma mchis //	
mi de rnams ni bsod nams dang //	
sdig pa rab tu ma 'tshal to //	
bdag gis song nas shing rnams dang //	
rtsva rnams bsal ba bgyis nas ni //	
phyags ma dag ni blangs nas kyang //	
de nas thams cad phyag dar bgyis //	
bskor ba brgyad dang phyag bgyis te //	
mchod pa bgyis nas slar log lags //	
dge ba'i rtsa ba des na bdag /	
lha rnams su ni skyes pa na //	
'dod pa thams cad 'byor gyur @497b cing //	
sum cu rtsa gsum rnams su dga'//	
lha yul lha yi rgyal srid ni //	
sum cu rtsa drug bar du bgyis //	
de nas bdag gi gnas mchis pa //	
gser gyi 'od ni shin tu gsal //	
rgyar ni dpag tshad sum cu drug /	
khor yug dpag tshad drug cu tham //	
rgyal ba'i mchod rten de phyags nas //	
ngo mtshar byung ba gzhan yang ni //	
mi yi nang du mi dbang ni //	
lan bdun bar du bgyis par gyur //	
rgyal ba'i mchod rten de phyags nas //	
ngo mtshar byung ba gzhan yang ni //	
bdag gi lus kyi gzi brjid ni //	
gser gyi kha dog lta bur gyur //	
rgyal ba'i mchod rten de phyags nas /	
ngo mtshar byung ba gzhan yang ni //	
bram ze dang ni rgyal rigs dang //	
rigs gnyis su ni bdag skyes lags //	
rgyal ba'i mchod rten phyags nas ni //	
bdag la ngo mtshar gzhan byung ba //	
khyogs dang glang chen steng dang ni //	
bzhon pa mchog ni rnams kyis mchis //	
rgyal ba'i mchod rten phyags nas ni //	
bdag la ngo mtshar gzhan byung ba //	
bdag gi mdun na sdong dum dang //	
tsher ma gyo mo rang nyid sel //	
rgyal ba'i mchod rten de phyags nas //	
ngo mtshar byung ba gzhan yang ni //	
skad cig tsam yang bdag gis su //	
bro 'tshal bar ni mi dran lags //	
rgyal ba'i mchod rten phyags nas ni //	
bdag la ngo mtshar gzhan byung ba //	
gang dang gang du bdag mchi bar //	
kun tu bkra shis phun sum tshogs //	
rgyal ba'i mchod rten de phyags nas //	
ngo mtshar byung ba gzhan yang ni //	
@498a *// rtag tu bkur zhing mchod pas na //	
lha yi spyod pa lta bu mchis //	
skyob pa'i mchod rten phyags nas ni //	
ngo mtshar byung ba gzhan yang ni //	
bdag gi lus la lan 'ga' yang //	
gnod pa byung bar mi dran lags //	
de ltar sangs rgyas sangs rgyas chos //	
dri ma med pa bsam mi khyab //	
bsam mi khyab la mngon dad pa'i //	
rnam par smin pa'i 'bras bu che //	
de bas rga shi zad pa dang //	
phun sum 'byor pa 'dod pas ni //	
rgyal ba yi ni mchod rten la //	
mchod pa bla na med pa gyis //	
btsun pa bdag gis dge ba gang //	
bgyis pa dran pa 'di lags te //	
de yi 'bras bu yid 'ong zhing //	
bde 'byung 'dod pa nyams su myong //	
de ltar dge slong 'od byed kyis //	
dge slong dge 'dun mdun 'dug nas //	
ma dros pa yi mtsho chen du //	
rang gi las ni lung bstan to //	
'od byed kyi le'u ste /	
sum cu rtsa lnga pa'o ////	
de nas dge slong gnas brtan gnas brtan rnams kyis /	
tshe dang ldan pa nam gru la 'di skad ces smras so //	
tshe dang ldan pa nam gru //	
tshe dang ldan pa 'od byed kyis rang gi las kyi rgyu ba lung bstan zin gyi /	
tshe dang ldan pa nam grus kyang /	
da rang gi las kyi rgyu ba lung ston cig /	
de nas tshe dang ldan pa nam grus de'i tshe	
rang gi las kyi rgyu ba lung ston par byed	
de / 'di nas bskal ba bye ba'i sngon //	
sangs rgyas kun zil gnon de la //	
bdag gis dge ba gang bgyis pa //	
btsun pa bdag gis dran lags te //	
brgya stong phrag ni du ma yi //	
nyan thos rnams @498b kyis mdun bdar nas //	
rgyal po'i pho brang dpe med du //	
skyes bu dam pa gshegs pa ni //	
bdag kyang dgos pa zhig gi phyir //	
grong khyer gzhan nas der phyin nas //	
de na rdzogs pa'i sangs rgyas ni //	
mtshan mchog sum cu rtsa gnyis ldan //	
me dang nor bu glog 'od dang //	
nyi ma zla ba'i 'od 'dra mthong //	
'od kun zil gyis mnan nas ni //	
sangs rgyas gzi brjid khyad par 'phags //	
gzi brjid me dpung lta bu ste //	
sngon ma mthong ba mthong nas ni //	
bdag gi mdun na 'dug pa yi //	
bram ze zhig la dris pa dang //	
dris pa bdag la 'di skad smras //	
'di ni sangs rgyas rnam 'dren pa //	
lha dang mi mchog rdzogs sangs rgyas //	
zla med pa yi gang zag yin //	
bdag gis sangs rgyas sgra thos nas //	
de tshe bdag ni rab dgar gyur //	
dga' zhing mgu ba skyes pas ni //	
lus ni thams cad bde bar gyur //	
mi ma yin rnams lha yul gyi //	
rol mo'i sgra rnams 'byin pa thos //	
lha yi tsandan phye ma yang //	
grong khyer dam pa de ru bab //	
kha cig autpal tsam pa gzhan //	
de bzhin pa ri sha ka dang /	
gzhan dag tsandan phye ma 'thor //	
bdag ni thal mo sbyar byas nas //	
yid ni mgu zhing rangs pa yis //	
nam mkha' la ni 'phags te gnas //	
dga' dang rab tu dga' ba yis //	
lus kun tu ni khyab par gyur //	
dri dang phreng ba la sogs phyir //	
mtha' dag tu ni brgyugs pa las //	
de yi tshe na bskor kyang ni //	
me tog gcig kyang ma rnyed do //	
de tshe de na bdag gis ni //	
ha cang ring ba ma yin par //	
gdugs byed pa yi tshong khang na //	
dung ltar @499a *//	
dkar ba'i gdugs shig mthong //	
gdugs phyir bdag gis de la ni //	
gsol btab nas ni gdugs blangs te //	
sems ni rab tu dang ba yis //	
sangs rgyas la ni gdugs bzung ngo //	
bdag gi lag nas gdugs shor ba //	
bar snang dag la mngon 'phags nas //	
ston pa gshegs nas gdugs 'gro zhing //	
bzhugs pa na yang sdod par gyur //	
nam mkha'i ngos la sprin lta bur //	
sangs rgyas la ni grib ma byed //	
thub pa'i sku ni mi 'dor ba //	
bar snang la ni 'dug par gyur //	
de nas bdag dang skye bo gzhan //	
cho 'phrul rnams la brtags nas ni //	
thal mo legs par sbyar nas te //	
de bzhin gshegs pa la mgos phyag byas //	
de nas rdzogs pa'i sangs rgyas dang //	
nyan thos mtshan ma bzung nas ni //	
rjes su dran pas yid dga' zhing //	
khyim gyi las kyi mtha' byas so //	
kye ma'o thob pa legs thob ste //	
sangs rgyas mthong nas dran pa rnyed //	
yon tan bla na med pa ni //	
rdzogs sangs rgyas la bdag gis phul //	
yon gnas bla na med pa la //	
bdag gis gdugs phul gang yin pa'i //	
dge ba des na bdag la ni //	
rin chen bdun dang ldan par gyur //	
de nas sum cu rtsa gsum pa'i //	
lha yi nang du bdag skyes te //	
lha yi rgyal por bdag gyur nas //	
lha ni bye ba rnams kyis mchod //	
slar yang mir ni 'ongs pa na //	
stobs kyis bsgyur ba'i rgyal gyur cing //	
nor chen brtson 'grus che ba ste //	
rgyal po rnams kyis mdun gyis bltas //	
bdag @499b gis las 'di byas pas ni //	
yang dang yang du 'khor ba na'ang //	
bdag byed pa yi las de ni //	
lan 'ga'ang bar ni ma bcad do //	
de lta bu yi yon gnas la //	
bdag gis dad pas phul ba yis //	
dge ba'i las de byas pas na //	
ngan 'gror song ba mi dran no //	
bdag gi skye ba tha ma ni //	
mi yi srid thob 'di yin te //	
yang dag sangs rgyas bla med pa //	
ded dpon 'di ni mnyes par byas //	
sh'akya seng ge'i bstan pa la //	
bdag gis rab byung thob nas ni //	
mya ngan 'das pa bsil gyur pa'i //	
dgra bcom pa yang bdag gis thob //	
bdud kyi lus ni lus chen po //	
ri bo lta bur dpag tshad tsam //	
nam mkha' las ni sprin lta bur //	
mdog mi sdug pa sprul pa dang //	
de nas bdag gi g-yeng byed pa //	
'di ko su zhig snyam pa las //	
'di ni mtho 'tsham byed pa yi //	
bdud yin par ni myur du shes //	
sdig can khyod ni ci dgar zad //	
lus ni khor yug gcig lta bur //	
mgo yang lhun po lta bur ni //	
byas te 'dir ni 'ong la rag /	
bdag ni dgra bcom dbang gyur pa //	
rig gsum ldan pa'i dge sbyong ste //	
sangs rgyas kyis gsungs gang yin pa'i //	
bde bar gnas pa rnams kyang thob //	
bsod snyoms byas pa lan gcig gis //	
zhag bdun du yang 'dug nas ni //	
rnam par grol ba'i dga' myong ba //	
de lta bu dag bdag gis bsgoms //	
btsun pa bdag gis dge ba ni //	
gang bgyis dran pa 'di lags te //	
de yi 'bras bu yid 'ong zhing //	
bde 'byung 'dod pa nyams su myong //	
de ltar nam gru blo ldan gyis //	
dge slong dge 'dun mdun 'dug nas //	
ma dros pa yi mtsho chen @500a *//	
du //	
rang gi las ni lung bstan to //	
nam gru'i le'u ste /	
sum cu rtsa drug pa'o ////	
de nas dge slong gnas brtan gnas brtan rnams kyis /	
rang rang gi las kyi rgyu ba lung bstan zin nas /	
bcom ldan 'das la 'di skad ces gsol to //	
btsun pa /	
bdag cag gis rang rang gi las kyi rgyu ba lung bstan lags kyi /	
bcom ldan 'das kyis kyang da nyid kyi 'phrin las kyi rgyu ba lung bstan pa'i rigs so lags //	
btsun pa /	
bcom ldan 'das kyis 'phrin las ci zhig mdzad na /	
des na byang chub mngon par rdzogs par sangs rgyas	
na yang gor ma'i dum bus zhabs kyi mthe bo	
rma phyung bar gyur lags /	
bcom ldan 'das kyis bka' stsal pa /	
dge slong dag /	
de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa //	
tshogs rnyed pa zhes bya bas nas /	
'bras bu dag tu 'gyur ba nyid //	
ces bya ba'i bar gong ma bzhin no //	
dge slong dag /	
sngon byung ba ri bor zhig na /	
khyim bdag cig gnas pa des rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed ces bya ba nas khye'u	
zhig btsas nas bskyed bsrings te chen por gyur to	
// zhes bya ba'i bar gong ma bzhin no //	
de'i ma shi nas /	
de nas khyim bdag des chung ma gzhan zhig blangs te /	
de de dang ldan cig rtse bar byed ces bya ba nas /	
de las kyang khye'u zhig btsas @500b so //	
zhes bya ba'i bar du'o //	
de nas khyim bdag des khye'u phu bo shos chung ma blangs nas /	
de rtse bar byed /	
dga' bar byed /	
dga' mgur spyod par byed pa las /	
khye'u dang /	
bu mo mang du btsas so //	
ji tsam dus phyis zhig na khyim bdag chung ma dang bcas te shi nas /	
bu de phu bo nyid kyi drung du song ba dang /	
chung mas smras pa /	
rje'i sras /	
khye'u 'di khyod kyi cir mchi lags /	
des smras pa /	
spun du 'ong ngo //	
rje'i sras /	
ci 'di yang khyim gyi bgo skal dbang ngam /	
'di la yang phyed la /	
bdag cag la yang phyed yin no //	
rje'i sras /	
'di ni /	
mi gcig pa lags na /	
ji ltar 'di la yang phyed la /	
bdag cag mang po la yang phyed lags /	
bzang mo /	
'di ni /	
'jig rten gyi chos yin no //	
rje'i sras /	
gal te de lta na /	
'di khums shig /	
bzang mo /	
nor gyi phyir nu bo gsad du ga la rung /	
des de la yang dang yang du smras pa dang /	
'dod pa la brten pas ni sdig pa'i las mi	
bya ba ci yang med pas des khang blangs so	
// des bsam pa /	
gal te grong du gsad na ni /	
skye bo mang pos tshor bar 'gyur gyi /	
dgon par gsad bar bya'o /	
snyam nas /	
des de bos te smras pa /	
nu bo /	
me tog dang /	
yam bsreg shing gi phyir dgon par 'dong ngo //	
de de dang lhan cig dgon par dong ba las /	
de nas des ri phug tu rdos bsnun te bsad do //	
dge slong dag /	
ji snyam du sems /	
de'i tshe de'i dus na gang gis khyim bdag gi	
bu g-yas khyim gyi nu bo de dgon par rdos	
gsod pa de ni /	
nga nyid yin te /	
ngas g-yas @501a *//	
khyim gyi nu bo nor gyi phyir dgon par rdos	
bsnun te bsad pa gang yin pa de'i las kyi	
rnam par smin pas /	
nga lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por sems can dmyal ba rnams su btsos so //	
las de kho na'i lhag mas /	
de bzhin gshegs pa nga mngon par rdzogs par byang	
chub na yang zhabs kyi mthe bo rdo'i dum bus	
rma phyung bar gyur to //	
btsun pa /	
bcom ldan 'das kyis 'phrin las ci zhig mdzad na /	
'phrin las de'i rnam par smin pas /	
bcom ldan 'das kyi zhabs la seng ldeng gi tshal pa zug par gyur lags /	
bcom ldan 'das kyis bka' stsal pa /	
dge slong dag /	
de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa /	
tshogs rnyed pa zhes bya ba nas /	
'bras bu dag tu 'gyur ba nyid //	
ces bya ba'i bar gong ma bzhin no //	
dge slong dag /	
sngon byung ba /	
gnas shig na /	
ded dpon gnyis shig gnas pa las /	
de gnyis kyis gru bo che legs par bsgrubs nas /	
nor bsgrub pa'i phyir rgya mtsho chen por zhugs pa dang /	
rjes su mthun pa'i rlung gis rin po che'i gling du phyin to //	
de na gcig ni /	
bag yod par rin po che rnams kyis gru bkang ngo //	
gcig shos kyis ni /	
bag med par ro //	
de gnyis chas pa las ji tsam na /	
de'i gru bag med par bkang ba de bying bar gyur to //	
gru bying ba des smras pa /	
bdag 'o nir @501b chug cig /	
des de srang la gcal te /	
rin po che las bor nas gru bo cher bcug go /	
de der zhugs nas bsam pa /	
'di ni /	
don grub pas 'gro la /	
bdag ni /	
don med par 'di lta mi srid kyi /	
'di gru dbug par bya'o //	
snyam nas /	
des dben par dal bus dbug par brtsams pa las /	
ded dpon des rig nas smras pa /	
ded dpon gru ma dbug cig /	
thams cad tshul ma yin pas sdug bsngal bar gyur ta re /	
phrag dog la mngon par zhen pa'i blo can de /	
slar bzlog kyang ma btub nas de nas des mdung thung gis bsad do //	
dge slong dag /	
ji snyam du sems /	
de'i tshe de'i dus na /	
ded dpon gang gis ded dpon gsod pa de ni; nga nyid yin te /	
ngas ded dpon mdung thung gis bsad pa gang yin pa de'i las kyi rnam par smin pas /	
nga lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por sems can dmyal ba rnams su btsos so //	
las de'i lhag ma kho nas /	
de bzhin gshegs pa mngon par rdzogs par byang chub	
na yang zhabs la seng ldeng gi tshal pa zug	
par gyur to // btsun pa /	
bcom ldan 'das kyis 'phrin las ci zhig mdzad na /	
'phrin las de'i rnam par smin pas /	
yul sa lar ji ltar lhung bzed pa bkrus pas	
zhugs pa'i lhung bzed bkrus pa de kho na bzhin	
du phyir gshegs te bsod snyoms gcig kyang ma rnyed	
par gyur lags / bcom ldan 'das kyis bka' stsal pa /	
dge slong dag /	
de bzhin gshegs pa nyid kyis sngon gyi tshe rabs gzhan rnams su las byas shing bsags pa /	
tshogs rnyed pa zhes @502a *//	
bya ba nas /	
'bras bu dag tu 'gyur ba nyid //	
ces bya ba'i bar gong ma bzhin no //	
dge slong dag /	
sngon byung ba w'a ra n'a si'i grong khyer na /	
bram ze'i khye'u zhig gnas so //	
sangs rgyas rnams 'byung ba med pa na /	
'jig rten du rang sangs rgyas dman pa dang ngan pa la snying brtse ba can /	
bas mtha'i gnas mal la dga' ba /	
'jig rten gyi yon gnas gcig pu dag 'byung bar 'gyur ro //	
de'i tshe rang sangs rgyas nyon mongs 'joms zhes bya ba 'jig rten du byung nas /	
w'a ra n'a si'i grong khyer na drang srong smra	
ba ri dvags kyi nags na nye bar brten cing	
gnas so // de snga dro sham thabs bgos /	
chos gos bgos /	
lhung bzed thogs te /	
w'a ra n'a sir bsod snyoms la bzhugs so //	
bram ze'i khye'u zhig kyang zas kyi phyir bsod snyoms	
la khyim zhig tu zhugs pa las; des zas ma	
thob nas de phyir byung ngo //	
rang sangs rgyas nyon mongs med kyis khyim der bsod snyoms la zhugs so //	
bram ze'i khye'u des de zhugs pa mthong nas /	
des bsam pa /	
rab tu byung ba de ci dag byed blta'o //	
snyam nas /	
de slar log ste /	
de'i phyi bzhin du 'brang zhing sgo phag tu bsdad pa las /	
ji tsam na khyim bdag gi chung mas rang sangs	
rgyas de lus mdzes shing sems dang ba mthong nas	
/ de nas de dad pa skyes te /	
de'i lhung bzed gtsang zhing bsod pa'i bza' ba dang /	
bca' bas bkang ngo //	
des de thogs te phyir byung ba bram ze'i khye'u	
des mthong nas @502b smras pa; kye rab tu byung	
ba / re zhig khyod kyis bsod snyoms ci 'dra ba zhig grub blta'o //	
de ma bsam par ye shes mthong ba mi 'jug pas des bstan to //	
de nas phrag dog la mngon par zhe na pa'i blo can des /	
de'i lag par thal mos bsnun pa dang /	
lhung bzed lhung bas kha zas rnams sa la bo ba dang /	
bram ze'i khye'u des rdog pas brdzis so //	
rang sangs rgyas des de la smras pa; bzhin bzang khyod kyis ci'i phyir kha zas rnams chud gzan /	
ci ste khyod slong bar gyur na /	
ngas sbyin par 'gyur ba zhig /	
des rang sangs rgyas de la smad pa mang du byas nas slar log pa dang /	
drang srong smra ba ri dvags kyi nags su song nas 'dug go /	
dge slong dag /	
ji snyam du sems /	
de'i tshe de'i dus kyi bram ze gang yin pa de ni /	
nga nyid yin te /	
phrag dog la mngon par zhen pa'i blo can rang	
sangs rgyas kyi zas bcad pa byas pa gang yin	
pa de'i las kyi rnam par smin pas lo mang	
po zhes bya ba nas sems can dmyal ba rnams	
su btsos so // zhes bya ba'i bar gong ma bzhin no //	
las kyi lhag ma de kho nas da ltar nga	
mngon par rdzogs par byang chub na yang yul sa	
lar zan bcad pa byas so //	
btsun pa /	
bcom ldan 'das kyis 'phrin las ci zhig mdzad na /	
'phrin las de'i rnam par smin pas kun tu rgyu	
mo mdzes mas yang dag pa ma lags pas skur	
ba btab lags / bcom ldan 'das kyis bka' stsal pa /	
dge slong dag /	
de bzhin gshegs pa nyid kyis sngon gyi tshe rabs @503a *//	
gzhan rnams su las rnams byas shing bsags pa /	
tshogs rnyed pa zhes bya ba nas /	
'bras bu dag tu 'gyur ba nyid //	
ces bya ba'i bar gong ma bzhin no //	
dge slong dag /	
sngon byung ba /	
skye rgu rnams kyi tshe lo brgyad khri thub pa na /	
yang dag par rdzogs pa'i sangs rgyas rnam par gzigs zhes bya ba'i bar du ste /	
sangs rgyas bcom ldan 'das de'i gsung rab la spun gnyis shig rab tu byung bar gyur te /	
gnas 'jog dang /	
bha ra dhva dza zhes bya'o //	
de nas gnas 'jog gis brtson pa dang /	
'bad pa dang /	
brtsal ba byas pas nyon mongs pa thams cad spangs te /	
dgra bcom pa nyid mngon sum du byas so //	
bha ra dhva dzas kyang bklags shing bstan pas sde snod gsum la byang bar gyur to //	
sde snod gsum gyi chos kyi gtam la rig pa dang /	
grol ba'i spobs pa dang ldan par gyur to //	
des ji tsam na khyim bdag cig la bskul nas /	
des de'i ched du gtsug lag khang yo byad thams cad dang ldan pa zhig rtsig tu bcug go /	
de nas des phu po gnas 'jog la spring ba /	
lhan cig 'khod kyi /	
shog cig /	
des thos nas 'ongs so //	
de nas khyim bdag des spyod lam zhi ba /	
lus mdzes pa /	
sems dang ba de mthong ngo //	
mthong nas mngon par dad par gyur te /	
de nas dad pa skyes nas /	
kha zas bsod pas tshim par byas te /	
chen po la 'os pa'i ras zung gcig bskon to //	
de nas bha ra dhva dza phrag @503b dog skyes nas bdag ni /	
'di'i thams cad la sngon du 'gro ba yin na /	
bdag la ni /	
'dis lan 'ga' yang ras ma byin /	
'di ni /	
'ongs nas ring po ma lon pa kho nar ras zung bskon no //	
snyam nas /	
de phu bo gnas 'jog la nyes pa'i glags tshol bar gyur to //	
des de tshor nas bsam pa /	
'di ni /	
phrag dog gi rang bzhin can yin pas /	
gal te 'di la bdag gis ras zung 'di ma byin par gyur na /	
lhag par yang mi dga' ba myong bar 'gyur ro //	
snyam nas /	
de nas de la byin na /	
'on kyang de nyes pa'i glags tshol ba lhur len cing 'dug go /	
khyim bdag de'i mngag gzhug ma bu mo zhig gtsug	
lag khang der song zhing byi dor gyi las byed	
do // bha ra dhva dzas de la smras pa /	
bu mo /	
kho bos ras zung 'di khyod la sbyin gyi /	
khyod kyis kho bo'i tshig bzhin byos shig des smras pa /	
'phags pa /	
bdag gis ci zhig bgyi /	
khyod kho bo'i ras zung 'di gyon la khyim gyi byi dor gyi las byos shig /	
gal te khyim bdag gis khyod kyi ras zung 'di ga las 'ongs zhes 'dri ba dang /	
'phags pa gnas 'jog gis bdag la stsal to //	
zhes smros shig /	
gal te ci'i phyir 'dri ba dang /	
dpon po /	
skyes pa rnams kyis bud med rnams la ci'i slad du stsol ba de yang 'dri'am zhes smres shig /	
de nas des ji skad bsgo ba bzhin du thams cad byas pa dang /	
de nas khyim bdag des gnas 'jog la ma dad pa bskyed pa dang /	
bdag nyid chen po de dag ni /	
@504a *// bkur sti ma yin pas skrag pas te langs te song ngo //	
dge slong dag /	
ji snyam du sems //	
de'i tshe de'i dus kyi bha ra dhva dza gang yin pa de ni /	
nga nyid yin te /	
ngas de na dgra bcom pa la yang dag pa	
ma yin pas skur pa btab pa gang yin pa	
de'i las kyi rnam par smin pas lo mang po	
dang zhes bya ba nas /	
sems can dmyal ba rnams su btsos so //	
zhes bya ba'i bar gong ma bzhin du'o //	
da ltar nga mngon par rdzogs par byang chub pa	
na yang kun tu rgyu mo mdzes mas yang dag	
pa ma yin pas skur pa btab bo //	
btsun pa /	
bcom ldan 'das kyis 'phrin las ci zhig mdzad na /	
'phrin las de'i rnam par smin pas /	
bram ze'i bu mo rtsva mes yang dag pa ma lags pas skur ba btab lags /	
bcom ldan 'das kyis bka' stsal pa /	
dge slong dag /	
de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa /	
thun mong dang thun mong ma yin pa /	
tshogs rnyed pa zhes bya ba nas /	
'bras bu dag tu 'gyur ba nyid //	
ces bya ba'i bar gong ma bzhin ne //	
thun mong gang zhe na /	
dge slong dag /	
sngon byung ba /	
w'a ra n'a si na bram ze rig byed dang /	
rig byed kyi yan lag gi pha rol tu phyin	
pa zhig ;bram ze'i khye'u lnga brgya la bram ze	
rnams kyi gsang tshig sten te /	
de w'a ra n'a si na gnas pa'i skye bo'i tshogs kyis lhag par bkur sti byas /	
bla mar byas /	
rjed cing mchod de dgra @504b bcom par bkur ro //	
ji tsam na drang srong mngon par shes pa lnga	
dang ldan pa zhig ljongs rgyu zhing song ba las	
w'a ra n'a sir phyin pa dang /	
w'a ra n'a si na gnas pa'i skye bo'i tshogs	
kyis lus mdzes pa nga; sems dang ba mthong ngo	
// mthong nas kyang skye bo'i tshogs thams cad mngon par dad par gyur te /	
gang gi sbyin pa'am /	
bya ba'am /	
'jig rten pha rol gyi ched yod pa gang yin pa de /	
de la byed de; ;de nas bram ze de'i rnyed pa dang /	
bkur sti nub par gyur nas drang srong de la	
phrag dog skyes nas phrag dog la mngon par zhen	
pa'i blos / bram ze'i khye'u rnams la smras pa /	
bram ze'i khye'u dag 'di ni; drang srong ma yin te /	
'on kyang 'di ni /	
'dod pa la longs spyod pa yin no //	
de rnams kyis smras pa /	
mkhan po //	
de de bzhin te /	
'di ni /	
'dod pa la longs spyod pa lags kyi /	
'di ni /	
drang srong ma lags so //	
de nas de rnams kyis lam po che dang /	
tshong 'dus dang /	
bzhi mdo dang /	
sum mdo rnams su bram ze dang /	
khyim bdag gi khyim rnams su smras pa /	
'di ni /	
drang srong ma yin te /	
'on kyang 'dod pa la longs spyod pa yin no //	
skye bo'i tshogs chen pos thos nas /	
ma dad pa bskyed pa dang /	
de bkur sti ma yin pas skrag nas w'a ra n'a sir song ngo //	
dge slong dag /	
ji snyam du sems /	
de'i tshe de'i dus kyi bram ze gang yin pa de ni /	
nga nyid yin no //	
bram ze'i khye'u lnga brgya po gang yin pa de ni /	
dge slong lnga brgya po 'di dag nyid yin no //	
ngas drang srong la yang @505a *//	
dag pa ma yin pas skur pa btab pa gang	
yin pa de'i las kyi rnam par smin pas zhes	
bya ba nas sems can dmyal ba rnams su bcos	
so // zhes bya ba'i bar gong ma bzhin no;	
;las kyi lhag ma de kho nas da ltar mngon	
par rdzogs par byang chub na yang dge slong lnga	
brgya dang thabs cig la bram ze'i bu mo rtsa	
mis yang dag pa ma yin pas skur ba btab	
so // ste / de ni /	
thun mong zhes bya'o ////	
sarba mangga lam//	
@1b #// 'dul ba gzhi /	
bam po nga lnga pa /	
thun mong ma yin pa gang zhe na /	
dge slong dag /	
sngon byung ba w'a ra n'a si'i grong khyer du /	
rgyal po tshangs sbyin zhes bya ba rgyal srid byed du 'jug ste /	
'byor pa dang zhes bya ba nas rgyas par bya ste /	
de'i tshe smad tshong ma bzang mo zhes bya ba dang /	
skyes bu g-yon can padma'i rtsa lag ces bya ba zhig gnas so //	
des de dga' mgur spyad pa'i phyir gos @2a *//	
dang /	
rgyan rnams bskur ba dang /	
des gos dang rgyan rnams bgos nas song ba las /	
skyes pa gzhan zhig kyang dong tshe lnga brgya thogs te 'ongs nas /	
bzang mo /	
dga' mgur spyod kyi /	
tshur shog ces smras so //	
des bsams pa /	
gal te song na ni /	
dong tshe lnga brgya yang mi thob la /	
khyim du 'ongs pa bor te gzhan du 'gro ba 'di ni /	
gsol ka mi yang bar yang 'gyur ro //	
snyam nas /	
des bu mo mngag gzhug ma la smras pa /	
song la padma'i rtsa lag la jo bo re zhig bdag gis sta gon ma bgyis kyi /	
slad kyis mchi'o zhes zer ro //	
zhes smros shig /	
de de'i gan du song nas smras so //	
skyes pa de yang bya ba mang po zhig @2b pas dga' mgur spyad nas /	
srod nyid la phyir song ngo //	
des bsam pa /	
thun mong du yod pas bdag gis de'i sems kyang srung nus so //	
snyam nas /	
des yang bu mo de la smras pa /	
song la /	
padma'i rtsa lag la /	
jo mo sta gon bgyis lags na /	
skyed mos tshal gang du mchi zhig ces mchi'o //	
zhes smros shig /	
de'i drung du song nas smras pa dang /	
des smras pa /	
khyod kyi jo mo /	
skad cig gis ni /	
sta gon byas /	
skad cig gis ni /	
sta gon ma byas /	
bu mo de yang de dang rigs mi 'phrod pas /	
des smras pa /	
rje'i sras /	
des sta gon bgyis te /	
'on kyang khyod kyi gos dang /	
rgyan rnams kyis skyes pa gzhan dang lhan cig dga' mgur spyad do //	
de 'dod chags kyis kun nas dkris pa gang yin pa de dang bral /	
gnod sems kyis kun nas dkris pa ni /	
skyes par gyur te /	
de mi bzod pa skyes nas smras pa /	
bu mo /	
bzang mo'i drung du song la /	
padma'i rtsa lag na re /	
skyed mos tshal ga ge mo zhig tu shog cig ces zer ro zhes smros shig /	
des song nas bzang mo la smras pa dang /	
de nas de skyed @3a *//	
mos tshal der song ba dang /	
skyes bu g-yon can padma'i rtsa lag gis smras pa /	
khyod kho bo'i gos dang rgyan gyis gzhan dang lhan	
cig dga' mgur yongs su spyad pa ji ga rigs	
sam / des smras pa /	
rje'i sras /	
'di ni /	
bdag gis nongs lags te /	
'on kyang bud med ni /	
rtag tu skyon can lags kyi /	
bzod par mdzod cig /	
de nas des mi bzod pa skyes nas /	
ral gri shubs nas phyung ste srog dang bral lo //	
de nas bu mo des /	
jo mo bsad do //	
jo mo bsad do zhes ku co'i sgra chen po bton pa de /	
skye bo'i tshogs chen pos thos nas brgyugs so //	
de tsam na skyed mos tshal de na /	
rang sangs rgyas legs smon zhes bya ba bsam gtan byed do //	
de nas skyes bu g-yon can padma'i rtsa lag des skrag nas /	
ral gri khrag can rang sangs rgyas legs smon gyi drung du por nas /	
skye bo'i tshogs chen po de nyid kyi nang du zhugs so //	
skye bo'i tshogs chen pos ral gri khrag can mthong nas /	
rab tu byung ba 'dis bzang mo srog dang bral lo //	
zhes de nas rang sangs rgyas de kun nas bskor @3b nas /	
mi bzod pa bskyed de smras pa /	
kye /	
rab tu byung ba drang srong gi rgyal mtshan bsrel nas 'di 'dra ba'i las byed dam /	
des smras pa /	
ci zhig byas /	
de rnams kyis smras pa /	
khyod kyis bzang mo dang lhan cig dga' mgur spyad nas /	
de srog dang phral lo //	
des smras pa /	
rna bas mi bzod do //	
nga ni /	
las 'di mi byed do //	
des rna bas mi bzod pa'i tshig smras kyang skye	
bo'i tshogs chen po des lag pa phyin ka log	
tu dam du bcings nas rgyal po la phul te	
/ lha /	
rab tu byung ba 'dis bzang mo dang lhan cig dga' mgur spyad nas /	
de srog dang bral lags so //	
rgyal po dag mi rtog pa yin pas /	
des smras pa /	
gal te de lta na /	
rab tu byung ba 'di ngas spangs kyi /	
dengs la sod cig /	
de nas de'i mgul nas me tog k'a ra b'i ra'i phreng ba btags nas /	
gshed ma gos sngon po gyon pa /	
mtshon thogs pa rnams kyis yongs su bskor nas /	
lam po che dang /	
tshong dus dang /	
bzhi mdo dang /	
sum mdo rnams su bsgrags te /	
grong khyer nas skyed mos tshal logs su khrid do //	
de nas skyes bu g-yon can padma'i rtsa lag gi blo skyes pas /	
rab tu byung ba dka' thub can /	
skyon med pa /	
nyes pa mi byed pa 'di la yang dag pa ma yin pas skur pa btab pas /	
da 'di gsad pa la thug na /	
bdag gis yal bar dor ba ni /	
bdag gi cha ma yin no //	
snyam du bsam nas /	
slar log ste /	
rgyal po'i drung du song nas /	
rkang pa gnyis la gtugs @4a *//	
te smras pa /	
lha /	
rab tu byung ba 'dis ni /	
las 'di ma bgyis te /	
sdig pa'i las 'di ni /	
bdag gis bgyis kyi /	
rab tu byung ba 'di gtang bar gsol /	
dge slong dag /	
ji snyam du sems /	
de'i tshe de'i dus kyi skyes pa g-yon can padma'i rtsa lag gang yin pa de /	
nga nyid yin te /	
ngas rang sangs rgyas la yang dag pa ma yin	
pas skur pa btab pa gang yin pa de'i las	
kyi rnam par smin pas lo mang po dang zhes	
bya ba nas sems can dmyal ba rnams su btsos	
so zhes bya ba'i bar gong ma bzhin du'o //	
las kyi lhag ma de kho nas /	
da ltar nga mngon par rdzogs par byang chub pa	
na yang bram ze'i bu mo rtsva mis yang dag	
pa ma yin pas skur ba btab ste /	
'di ni /	
thun mong ma yin pa'o //	
btsun pa /	
bcom ldan 'das kyis 'phrin las ci zhig mdzad na /	
'phrin las de'i rnam par smin pas /	
yul dgra mthar dge slong gnyis kyis lnga brgyar ma	
tshang ba'i dge slong rnams dang thabs cig nas rul	
gsol la / tshe dang ldan pa sh'a ri'i bu dang /	
mo'u 'gal gyi bu gnyis ni /	
lha'i zhal zas la longs spyad lags /	
bcom ldan 'das kyis bka' stsal pa /	
dge slong dag /	
de bzhin gshegs pa nyid kyis tshe rabs gzhan rnams	
su las rnams byas shing bsags zhes bya ba nas	
/ 'bras bu dag tu 'gyur ba nyid //	
ces bya ba'i bar gong ma bzhin du'o //	
dge slong dag /	
sngon byung ba skye rgu rnams kyis tshe lo @4b brgyad khri thub pa na /	
'jig rten du ston pa rnam par gzigs zhes bya	
ba zhig byung nas zhes bya ba nas sangs rgyas	
bcom ldan 'das zhes bya ba'i bar gong ma bzhin	
du'o // des 'khor drug khri dang ljongs rgyu zhing gshegs pa na /	
rgyal po'i pho brang bshes ldan du byon to //	
bshes ldan de'i bram ze zhig /	
bram ze'i khye'u lnga brgya la /	
bram ze rnams kyi gsang tshig klog tu 'jug go /	
des yang dag par rdzogs pa'i sangs rgyas rnam par gzigs 'khor lnga brgya dag mthong nas /	
des bram ze'i khye'u rnams la smras pa /	
shes ldan dag /	
dge sbyong mgo reg 'di dag lha'i zhal zas la longs spyod pa'i 'os ma yin gyi /	
nas rul ba za ba'i 'os yin no //	
de rnams kyis kyang rjes su yi rang ba byas te /	
mkhan po /	
de mad de /	
dge sbyong mgo reg 'di dag ni /	
lha'i zhal zas la longs spyod pa'i 'os ma lags kyi /	
nas rul pa 'tshal ba'i 'os lags so //	
de nas yang bram ze'i khye'u dkar po can gnyis shig gis smras pa /	
mkhan pos ni ma legs pa zhig gsungs te /	
bdag nyid chen po 'di dag ni /	
lha'i zhal zas la longs spyod pa'i 'os lags so //	
dge slong dag /	
ji snyam du sems /	
de'i tshe de'i dus kyi bram ze lnga brgya can gag yin pa de ni /	
nga nyid yin te /	
ngas yang dag par rdzogs pa'i sangs rgyas rnam par	
gzigs nyan thos kyi dge 'dun dang bcas pa la	
ngag gi las rtsub mos phyung ba gang yin pa	
de'i las kyi rnam par smin pas /	
nga lo mang po dang /	
lo brgya phrag mang po dang /	
lo @5a *//	
stong phrag mang po dang /	
lo brgya stong phrag mang por nas rul pa zos so //	
las kyi lhag ma de kho nas da ltar mngon	
par rdzogs par byang chub pa na yang mthar dge	
slong gnyis kyis lnga brgyar ma tshang ba'i dge slong	
rnams dang thabs cig nas rul pa la longs spyad	
do // bram ze'i khye'u gnyis po gang yin pa de ni /	
dge slong sh'a ri'i bu dang /	
mo'u 'gal gyi bu 'di dag nyid yin no //	
btsun pa /	
bcom ldan 'das kyis 'phrin las ci zhig mdzad na /	
'phrin las de'i rnam par smin pas lo drug tu dka' ba spyad par gyur lags /	
bcom ldan 'das kyis bka' stsal pa /	
dge slong dag /	
de bzhin gshegs pa nyid kyis sngon gyi tshe rabs	
gzhan rnams su las rnams byas shing bsags pa dag	
ni zhes bya ba nas /	
'bras bu dag tu 'gyur ba nyid //	
ces bya ba'i bar gong ma bzhin no //	
dge slong dag /	
sngon byung ba /	
ljongs kyi grong rdal be'i bhi dinggi zhes bya ba /	
'byor pa dang /	
rgyas pa dang /	
bde ba dang /	
lo legs pa /	
skye bo dang /	
mi mang pos rab tu gang ba zhig yod de /	
dge slong dag /	
ljongs kyi grong rdal be'i bhi dinggi na /	
rdza mkhan dga' skyong zhes bya ba snags rgyas la mngon par dad pa /	
chos dang dge 'dun la mngon par dad pa /	
sangs rgyas la skyabs su song ba /	
chos dang dge 'dun la skyabs su song ba /	
sangs rgyas la gcig tu byed pa /	
chos dang dge 'dun la gcig tu byed pa /	
sangs rgyas la yid gnyis dang the @5b tshom med pa /	
chos dang dge 'dun la yid gnyis dang the tshom med pa /	
sdug bsngal dang /	
kun 'byung dang /	
'gog pa dang /	
lam la yid gnyis dang the tshom med pa /	
bden pa mthong ba /	
'bras bu thob pa /	
lo ma dang gtun spangs pa zhig byung ste /	
de gang na chus brkos pa'am /	
byi brun ma gtogs pa rang gi lag gis sa la mi rko zhing rkor mi 'jug go /	
de nas rang gis sa blangs nas /	
srog chags med pa'i chus sbrus te snod rnams byas nas /	
mtha' gcig tu bzhag ste /	
'di skad ces 'phags pa'am /	
bzhin bzang dag /	
'dir til lam /	
'bras sam /	
sran mud ga tshal tsho dag mtha' gcig tu zhog la /	
khyed cag las gang zhig snod gang dgos pa de des longs la /	
dengs shig ces smras nas /	
de nas pha ma long ba gnyis gso zhing dus	
su yang dag par rdzogs pa'i sangs rgyas 'od srung	
la bsod snyoms 'bul lo //	
bram ze'i khye'u bla ma'i grogs po dang /	
snying du sdug pa dang /	
ne'u zla yang yin no //	
dge slong dag /	
ljongs kyi grong rdal be'i bhi dingga na bram ze	
shing s'a la chen po lta bu n+ya gro dha	
zhes bya ba / phyug cing nor mang la longs spyod che ba zhig byung ste /	
be'i bhi dinggas rgyas pa /	
'du thang dang bcas /	
rtsva shing dang /	
'bab chur bcas pa /	
rgyal po kri kris bram ze'i sbyin par byin pa la yongs su spyod do //	
bram ze shing s'a la chen po lta bu n+ya	
gro dha'i slob ma bram ze'i khye'u bla ma zhes	
bya ba / pha dang ma'i rigs dang ldan pa /	
mo phyogs nas dag pa /	
mes po'i phyogs dang /	
phyi mo'i phyogs zung bdun brgyud kyi bar bzung ste /	
rigs la gtam gyis ma phog pa /	
@6a *// klog tu 'jug pa /	
gsang tshig 'dzin pa rig byed gsum po sgra nges par sbyor ba dang /	
shes gsal dang bcas pa'i yi ge rab tu 'byed pa dang bcas pa dang /	
lnga pa de lta bu byung ba can rnams kyi	
pha rol tu phyin cing lung ston par byed pa	
/ gzugs bzang ba /	
lta na sdug pa /	
mdzes pa zhig yod de /	
bram ze shing s'a la chen po lta bu n+ya gro dha'i bram ze'i khye'u lnga brgya tsam la /	
bram ze rnams kyi gsang tshig klog tu 'jug go /	
rdza mkhan dga' skyong gi grogs po dang /	
snying du sdug pa dang /	
ne'u zla yang yin no //	
de nas rdza mkhan dga' skyong yang dag par rdzogs	
pa'i sangs rgyas 'od srung gang na ba der song	
ste phyin pa dang /	
yang dag par rdzogs pa'i sangs rgyas 'od srung gi zhabs gnyis la mgo bos phyag byas te /	
phyogs gcig tu 'dug go phyogs gcig tu 'dug pa dang /	
yang dag par rdzogs pa'i sangs rgyas 'od srung gis /	
rdza mkhan dga' skyong la /	
chos dang ldan pa'i gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du 'jug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas rdza mkhan dga' skyong /	
yang dag par rdzogs pa'i @6b sangs rgyas 'od srung	
gis gsungs pa la mngon par dga' ste rjes su	
yi rang nas / bcom ldan 'das kyi zhabs gnyis la mgo bos phyag byas te /	
stan las langs te song ngo //	
de'i tshe bram ze'i khye'u bla ma rta rgod ma	
dang ldan pa'i shing rta thams cad nas dkar ba'i	
nang du zhugs te /	
gser gyi ril ba dang /	
dbyug pa thogs nas /	
bram ze'i khye'u'i tshogs kyis yongs su bskor cing /	
bram ze'i khye'u'i tshogs kyis mdun du bdar nas /	
be'i bhi dingga phyi rol tu bram ze rnams klog tu 'jug par 'dod nas /	
be'i bhi dingga gnas nas byung ba dang /	
bram ze'i khye'u bla mas /	
rdza mkhan dga' skyong thag ring po kho na nas mthong ngo //	
mthong nas kyang 'di skad ces smras so //	
des pa dga' skyong khyod da gzod ga las 'ongs /	
des pa bla ma /	
kho bo ni /	
'o ni nas yang dag par rdzogs pa'i sangs rgyas 'od srung la bsnyen bkur byed du 'gro'i /	
des pa bla ma tshur shog /	
bdag cag yang dag par rdzogs pa'i sangs rgyas 'od srung la bsnyen bkur byed du 'dong ngo //	
des pa dga' skyong /	
yang dag par rdzogs pa'i sangs rgyas 'od srung la bsnyen bkur byed pa thongs shig /	
dge sbyong mgo reg de la byang chub ga la yod /	
byang chub ni /	
mchog tu dka' ba yin no //	
des pa bla ma /	
dge sbyong mgo reg de la byang chub ga la yod //	
byang chub ni /	
mchog tu dka' ba yin no zhes de skad ma smra zhig /	
'on kyang bcom ldan 'das de nyid sangs rgyas yin te /	
'dis chos thams cad sangs rgyas so //	
des pa bla ma tshur /	
bdag cag yang @7a *//	
dag par rdzogs pa'i sangs rgyas 'od srung la bsnyen bkur byed du 'dong /	
bram ze'i khye'u bla mas lan gnyis lan gsum du	
yang rdza mkhan dga' skyong la 'di skad ces smras	
so // des pa dga' skyong thongs shig /	
sangs rgyas 'od srung zhes bya ba nas byang chub	
mchog tu dka'o zhes bya ba'i bar gong ma bzhin	
du'o // rdza mkhan dga' skyong gis kyang lan gnyis	
lan gsum du bram ze'i khye'u bla ma la 'di	
skad ces smras so //	
des pa bla ma /	
khyod de skad ma smra bar zhes bya ba nas bsnyen bkur byed du zhes bya ba'i bar du'o //	
de nas rdza mkhan dga' skyong gis bram ze'i khye'u bla ma'i shing rta la 'dzegs nas /	
bram ze'i khye'u bla ma'i co to nas bzung ste 'di skad ces smras so //	
des pa bla ma tshur /	
yang dag par rdzogs pa'i sangs rgyas 'od srung la bsnyen bkur byed du 'dong /	
de nas bram ze'i khye'u bla ma 'di snyam du sems te /	
ae ma'o //	
sangs rgyas ni /	
mchog ma yin pa ma yin zhing /	
chos bstan pa yang mchog ma yin pa ma yin pas /	
de ltar rdza mkhan dga' skyong yun ring po nas gtum po ma yin /	
gzu lums can ma yin /	
brlang po ma yin /	
bsri ba med pa ma yin pa des /	
bdag gi skra rnams nas bzung bar gyur to //	
snyam du rig nas /	
rdza mkhan dga' skyong la 'di skad ces smras so //	
des pa dga' skyong /	
de tsam bya ba la thug gam /	
des pa bla ma /	
de tsam bya ba la thug ches so //	
des pa dga' skyong /	
de lta na thongs shig dang /	
yang @7b dag par rdzogs pa'i sangs rgyas 'od srung la bsnyen bkur byed du 'dong ngo //	
de nas rdza mkhan dga' skyong dang /	
bram ze'i khye'u bla ma shing rta gcig gi nang du zhugs nas /	
yang dag par rdzogs pa'i sangs rgyas 'od srung gang na ba der dong ste /	
de gnyis kyis ji tsam bzhon pa'i sa'i bar du bzhon pas song nas bzhon pa las babs te /	
rkang pa kho nas kun dga' ra ba'i nang du zhugs te /	
yang dag par rdzogs pa'i sangs rgyas 'od srung gang na ba der phyin pa dang /	
de nas rdza mkhan dga' skyong gis yang dag par	
rdzogs pa'i sangs rgyas 'od srung gi zhabs gnyis la	
mgo bos phyag byas te phyogs gcig tu 'dug go	
/ bram ze'i khye'u bla ma ni /	
bcom ldan 'das dang lhan cig mngon du yang dag par dga' bar 'gyur ba dang /	
yang dag par mgu bar 'gyur ba'i gtam rnam pa sna tshogs byas te /	
phyogs gcig tu 'dug go /	
de nas rdza mkhan dga' skyong gis thal mo sbyar ba btud de /	
yang dag par rdzogs pa'i sangs rgyas 'od srung la 'di skad ces gsol to //	
btsun pa /	
bram ze'i khye'u bla ma 'di /	
sangs rgyas la mngon par ma dad cing /	
chos dang dge 'dun la mngon par ma dad lags na /	
bcom ldan 'das kyis ji ltar bram ze'i khye'u bla ma 'di sangs rgyas la mngon par dad cing /	
chos dang dge 'dun la mngon par dad par 'gyur	
ba de lta bu'i chos legs par bshad du gsol	
/ de nas yang dag par rdzogs pa'i sangs rgyas 'od srung gis /	
bram ze'i khye'u bla ma la chos dang ldan pa'i @8a *//	
gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas bram ze'i khye'u bla mas /	
rdza mkhan dga' skyong la 'di skad ces smras so //	
des pa dga' skyong /	
khyod chos 'dul ba 'di lta bu thos nas /	
ci'i phyir dad pa yang dag pa kho nas khyim nas khyim med par rab tu mi 'byung /	
des pa bla ma /	
kho bo 'di ltar pha ma long ba gnyis gso ba dang /	
yang dag par rdzogs pa'i sangs rgyas 'od srung la	
dus dus su bsod snyoms 'bul ba khyod kyis mi	
shes sam / des pa bla ma /	
khyod rab tu phyung zhig /	
kho bo ni /	
re zhig rab tu mi 'byung ngo //	
de nas yang dag par rdzogs pa'i sangs rgyas 'od srung la /	
rdza mkhan dga' skyong gis 'di skad ces gsol to //	
btsun pa /	
bram ze'i khye'u bla ma 'di legs par gsungs pa'i chos 'dul ba la rab tu 'byung ba dang /	
bsnyen par rdzogs pa dge slong gi dngos po 'thob pa lta na /	
bcom ldan 'das kyis thugs brtse bas nye bar bzung ste rab tu 'byung ba dang /	
bsnyen par rdzogs par mdzad du gsol /	
bram ze'i khye'u bla mas legs par gsungs pa'i chos @8b 'dul ba la rab tu byung ba dang /	
bsnyen par rdzogs pa dge slong gi dngos po thob par gyur to //	
de nas yang dag par rdzogs pa'i sangs rgyas 'od	
srung gis bram ze'i khye'u bla ma rab tu phyung	
zhing / bsnyen par rdzogs par mdzad nas /	
be'i bhi dinggar ji tsam bzhed kyi bar du bzhugs nas /	
w'a ra n'a si gang na ba der rgyu zhing gshegs te /	
rim gyis rgyu zhing gshegs pa dang /	
w'a ra n'a ser byon to //	
rgyal po kri kris yang dag par rdzogs pa'i sangs	
rgyas 'od srung yul ka shi ka nas ljong rgyu	
zhing gshegs pa dang /	
w'a ra n'a sir gshegs te /	
w'a ra n'a si'i drang srong smra ba ri dvags kyi nags na bzhugs so //	
zhes thos so //	
thos nas kyang yang dag par rdzogs pa'i sangs rgyas	
'od srung gang na ba der song ste phyin nas	
/ yang dag par rdzogs pa'i sangs rgyas 'od srung gi zhabs gnyis la mgo bos phyag byas te /	
phyogs gcig tu 'dug go /	
phyogs gcig tu 'dug pa dang /	
yang dag par rdzogs pa'i sangs rgyas 'od srung gis /	
rgyal po kri kri la chos dang ldan pa'i gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de rnam	
grangs du mar chos dang ldan pa'i gtam gyis yang	
dag par bstan / yang dag par 'dzin du bcug /	
yang dag par rab tu dga' bar mdzad nas cang mi gsung ngo //	
de nas rgyal po kri kri stan las langs te	
bla gos phrag pa gcig tu gzar nas pus mo	
g-yas pa'i lha nga sa @9a *//	
la btsugs te /	
yang dag par rdzogs pa'i sangs rgyas 'od srung gang	
na ba de logs su thal mo sbyar ba btud	
nas / yang dag par rdzogs pa'i sangs rgyas 'od srung la 'di skad ces gsol to //	
bcom ldan 'das dge slong gi dge 'dun dang thabs	
cig la sang bdag gis gdugs tshod sbyor zhing mchis	
na gnang bar mdzad du gsol /	
yang dag par rdzogs pa'i sangs rgyas 'od srung gis	
rgyal po kri kri la cang mi gsung bas gnang	
ngo // de nas rgyal po kri kris yang dag	
par rdzogs pa'i sangs rgyas 'od srung cang mi gsung	
bas gnang bar rig nas /	
yang dag par rdzogs pa'i sangs rgyas 'od srung gi	
zhabs gnyis la mgo bos phyag byas te stan las	
langs te song ngo //	
de nas rgyal po kri kris de nyid kyi nub mo nas gtsang zhing bsod pa'i bza' ba dang /	
bca' ba rnams sta gon byas nas /	
nang par snga bar langs te gdan bshams /	
nor bu'i chu snod bzhag nas /	
yang dag par rdzogs pa'i sangs rgyas 'od srung la dus tshod gsol pa /	
btsun pa /	
gdugs tshod bshams lags shing mchis na /	
bcom ldan 'das /	
nga de'i dus la bab par dgongs su gsol /	
de nas yang dag par rdzogs pa'i sangs rgyas 'od srung /	
snga dro na bza' sham thabs mnabs /	
lhung bzed dang /	
chos gos bsnams te /	
dge slong gi tshogs kyis yongs su bskor cing /	
dge slong gi dge 'dun gyis mdun du bdar te /	
rgyal po kri kri'i bkad sa gang na ba der @9b gshegs te byon nas /	
dge slong gi dge 'dun gyi gung la gdan bshams pa nyid la bzhugs so //	
de nas rgyal po kri kris sangs rgyas la sogs	
pa dge slong gi dge 'dun bde bar bzhugs zin	
par rig nas / gtsang zhing bsod pa'i bza' ba dang /	
bca' ba rnams kyis rang gi lag nas stob cing tshim par byed de /	
gtsang zhing bsod pa'i bza' ba dang /	
bca' ba rnams kyis rang gi lag nas bstabs shing tshim par byas te /	
yang dag par rdzogs pa'i sangs rgyas 'od srung gis	
gsol zin nas phyag bcabs te lhung bzed gyu bar	
rig nas / stan ches dma' ba zhig blangs te /	
yang dag par rdzogs pa'i sangs rgyas 'od srung gi spyan sngar gsol ba btab pa /	
bcom ldan 'das dge slong gi dge 'dun dang thabs	
cig la bdag gis dgung zla gsum du na bza'	
chos gos dang / bsod snyoms dang /	
gzims cha dang /	
snyun dpyad kyi rkyen sman gyi yo byad rnams dbul	
zhing bdag gis bcom ldan 'das kyi slad du gtsug	
lag khang lnga brgya tsam brtsig cing /	
khri dang /	
khri'u dang /	
stan nang tshangs can dang /	
sngas nang tshangs can dang /	
gor bu lnga brgya tsam dbul zhing /	
'bras sbubs su smin pa de lta bu 'dis bcom	
ldan 'das dge slong gi dge 'dun la bsnyen bkur	
bgyid lags na / gnang bar mdzad du gsol /	
rgyal po chen po /	
ji tsam sems mngon par dad par byas pa de tsam gyis byas zin gyi /	
chog go /	
lan gnyis gsum du yang /	
yang dag @10a *//	
par rdzogs pa'i sangs rgyas 'od srung la rgyal po kri kris 'di skad ces gsol to //	
bcom ldan 'das dge slong gi dge 'dun dang thabs	
cig la zhes bya ba nas bdag la gnang bar	
mdzad du gsol zhes bya ba'i bar gong ma bzhin	
du'o // lan gnyis lan gsum du yang /	
yang dag par rdzogs pa'i sangs rgyas 'od srung gis	
rgyal po kri kri la 'di skad ces bka' stsal	
to // rgyal po chen po /	
ji tsam sems mngon par dad par byas pa de tsam gyis byas zin gyi /	
chog go /	
de nas yang dag par rdzogs pa'i sangs rgyas 'od	
srung la rgyal po kri kris 'di skad ces gsol	
to // btsun pa /	
bcom ldan 'das la bsnyen bkur bgyid pa /	
dper na /	
da ltar gyi bdag 'dra ba gzhan 'ga' lta mchis lags sam /	
rgyal po chen po /	
khyod nyid kyi yul na /	
pa'i bhi dingga zhes bya ba'i grong yod de /	
de na rdza mkhan dga' skyong zhes bya ba /	
sangs rgyas la mngon par dad pa zhes bya ba	
nas gnas so zhes bya ba'i bar gong ma bzhin	
du'o // des pha ma long ba gnyis gso zhing /	
dus dus su nga la yang bsod snyoms kyis stob par byed do //	
rgyal po chen po /	
dus gcig cig na /	
nga be'i bhi dingga'i ljongs kyi grong rdal na nye bar brten cing bzhugs nas /	
snga dro sham thabs mnabs te /	
lhung bzed dang chos @10b gos bsnams nas /	
be'i bhi dingga ljongs kyi grong rdal du bsod snyoms la zhugs te /	
ngas be'i bhi dinggar bsod snyoms spyod cing /	
rdza mkhan dga' skyong gi khyim gang na ba der gshegs pa dang /	
de'i tshe rdza mkhan dga' skyong dgos pa zhig la	
phyi logs su song nas ngas rdza mkhan dga' skyong	
gi sgo 'phar la rim gyis dal bu dal bus	
brdungs pa las / rdza mkhan dga' skyong gi pha	
dang mas sgo 'phar la brdungs pa'i sgra thos so	
brdungs pa las / // thos nas kyang 'di skad ces smras so //	
'phags pa 'di su zhig /	
bzhin bzang 'di su zhig /	
rdza mkhan dga' skyong gi sgo 'phar la rdung /	
de gnyis la ngas 'di skad ces smras te /	
nga ni /	
yang dag par rdzogs pa'i sangs rgyas 'od srung yin te /	
bsod snyoms bzhed do //	
de gnyis 'di skad ces smras so //	
'phags pa nang du spyon cig bzhin bzang nang du spyon cig /	
khyod la rim gro bgyid pa ni /	
slad rol du mchis kyi /	
phru ba na zan dron dang /	
rdze'u na sran tshod mchis kyi /	
nyid kyis bzhes te longs spyad du gsol /	
rgyal po chen po /	
ngas byang gi sgra mi snyan gyi dus byin gyis brlabs nas /	
phru ba na zan dron dang /	
rdze'u na sran tshod yod pa /	
nga nyid kyis blangs nas longs spyad do //	
de nas phyi zhig na rdza mkhan dga' skyong 'ongs nas /	
phru ba na zan dron dang /	
rdze'u na sran tshod yod pa zos par mthong nas /	
pha dang ma la 'di skad ces smras so //	
yab yum /	
phru ba'i zan dron dang /	
rdze'u'i sran tshod @11a *//	
su zhig gis 'tshal lags /	
de gnyis kyis 'di skad ces smras so //	
dga' skyong khyod 'di nas phyir byung ba na /	
bdag cag gis sgo 'phar la brdungs pa'i sgra zhig thos so //	
thos nas kyang 'di skad ces smras so //	
'phags pa 'di su zhig /	
bzhin bzang 'di su zhig /	
sgo 'phar la rdung /	
des 'di skad ces gsungs so //	
nga ni /	
yang dag par rdzogs pa'i sangs rgyas 'od srung yin te /	
bsod snyoms bzhed do //	
de la bdag gis 'di skad ces gsol to //	
'phags pa nang du spyon cig /	
bzhin bzang nang du spyon cig /	
khyod la rim gro bgyid pa ni /	
slad rol du mchis kyi /	
phru ba na zan dron dang /	
rdze'u na sran tshod mchis kyi /	
nyid kyis bzhes la longs spyad du gsol /	
des de dag longs spyad par gyur to //	
de nas rdza mkhan dga' skyong 'di snyam du sems te /	
yang dag par rdzogs pa'i sangs rgyas 'od srung gis	
bdag gi khyim du shin tu bag phab cing 'dris	
par gyur pa ni /	
bdag gis rnyed pa legs par rnyed do //	
snyam nas /	
dga' ba dang /	
rab tu dga' bas skyil mo krung bcas te zhag bdun 'das par byas so //	
zla ba phyed kyi bar du yang de'i lhan cig ldan pa'i dga' ba las kyis mi 'dor zhing /	
de rtag tu lus la bar chad med par 'dug go /	
'di ltar /	
sangs rgyas rnams kyi sangs rgyas kyi mthu dang /	
lha rnams kyi lha'i @11b mthus zhag bdun gyi bar	
du pha dang ma gnyis kyi phru ba'i zan dron	
dang / rdze'u'i sran tshod kyang de bzhin du 'dug go /	
rgyal po chen po /	
dus gcig na /	
nga be'u bhi dingga ljongs kyi grong rdal du nye bar brten te /	
dbyar gnas par dam bzhes pa dang /	
nga'i gtsug lag khang du char 'bebs pa'i lhas thog mar char phab par gyur to //	
de'i tshe rdza mkhan dga' skyong gi las byed pa'i khang pa rtsva gsar pas g-yogs so //	
ngas zham 'bring byed pa dge slong rnams la bka' stsal pa /	
dge slong dag /	
khyed cag dengs la /	
rdza mkhan dga' skyong gi las byed pa'i khang pa'i g-yogs mas /	
nga'i gtsug lag khang g-yogs shig /	
btsun pa /	
bka' bzhin 'tshal zhes dge slong de rnams kyis nga las nyan nas /	
rdza mkhan dga' skyong gi las byed pa'i khang pa'i g-yogs ma 'chu bar byed pa na /	
de'i tshe rdza mkhan dga' skyong dgos pa 'ga' zhig la phyi rol du song ngo //	
rdza mkhan dga' skyong gi pha dang ma gnyis kyis /	
las byed pa'i khang pa'i g-yogs ma 'chu ba'i sgra thos so //	
thos nas kyang 'di skad ces smras so //	
'phags pa 'di su zhig /	
bzhin bzang 'di su zhig /	
las byed pa'i khang pa'i g-yogs ma 'chu /	
de rnams kyis 'di skad ces smras so //	
kho bo cag ni /	
yang dag par rdzogs pa'i sangs rgyas 'od srung gi zham 'bring ba'i dge slong dag yin te /	
yang dag par rdzogs pa'i sangs rgyas 'od srung gi gtsug lag khang du char 'bebs @12a *//	
pa'i lhas thog mar char phab pas kho bo cag gis 'di bshus te de g-yogs so //	
de gnyis kyis 'di skad ces smras so //	
khyed la rim gro bgyid pa ni /	
slad rol du mchis kyi /	
'phags pa dag snoms shig /	
bzhin bzang dag snoms shig /	
de nas dge slong de rnams kyis las byed pa'i	
khang pa bshus nas nga'i gtsug lag khang g-yogs so	
// de nas phyi zhig ni rdza mkhan dga' skyong 'ongs nas /	
rdza mkhan dga' skyong gis /	
las byed pa'i khang pa'i g-yogs ma bshus pa mthong ngo //	
mthong nas kyang pha dang ma la 'di skad ces smras so //	
yab yum /	
las byed pa'i khang pa 'di /	
su zhig gis bshus /	
de gnyis kyis 'di skad ces smras so //	
'di nas khyod phyi logs su song ba na /	
bdag cag gis las byed pa'i g-yogs ma 'chu ba'i sgra thos so //	
thos nas kyang 'di skad ces smras so //	
'phags pa 'di su zhig /	
bzhin bzang 'di su zhig /	
las byed pa'i khang pa 'chu /	
de rnams kyis 'di skad ces smras so //	
kho bo cag ni /	
yang dag par rdzogs pa'i sangs rgyas 'od srung gi zham 'bring ba dge slong dag yin te /	
yang dag par rdzogs pa'i sangs rgyas 'od srung gi	
gtsug lag khang du char 'bebs pa'i lhas thog mar	
char phab pas / kho bo cag gis 'di bshus la de g-yog go /	
de rnams la bdag cag gis 'di skad ces smras so //	
khyed cag la rim gro bgyid pa ni /	
slad rol du mchis @12b kyi /	
'phags pa dag snoms shig /	
bzhin bzang dag snoms shig /	
de rnams kyis las byed pa'i khang pa de bshus so //	
de nas rdza mkhan dga' skyong 'di snyam du sems te /	
yang dag par rdzogs pa'i sangs rgyas 'od srung gis	
bdag gi khyim du shin tu bag phab cing 'dris	
par gyur pa ni /	
bdag gi rnyed pa legs par rnyed do zhes bya	
ba nas zhag bdun du zhes bya ba'i bar gong	
ma bzhin du'o // 'di ltar /	
sangs rgyas rnams kyi sangs rgyas kyi mthu dang lha rnams kyi lha'i mthus /	
rdza mkhan dga' skyong gi pha ma'i dbyar gyi gnas der /	
las byed pa'i khang par char pa thigs pa gcig kyang ma bab bo //	
rgyal po chen po khyod ni /	
yang dag par rdzogs pa'i sangs rgyas 'od srung zla ba gsum du na bza' chos gos dang /	
bsod snyoms dang /	
gzims cha dang /	
snyun dpyad kyi rkyen sman gyi yo byad rnams 'bul na /	
ma gnang ngo //	
zhes khyod kyi sems gzhan du 'gyur gyi /	
dga' skyong ni /	
las byed pa'i khang pa'i g-yogs ma bshus kyang sems gzhan du ma gyur to //	
btsun pa /	
rdza mkhan dga' skyong gis ni /	
thob pa legs par thob pa lags te /	
bcom ldan 'das kyis de'i sdum par shin tu bag phab cing 'dris par gyur lags so //	
de nas yang dag par rdzogs pa'i sangs rgyas 'od	
srung gis rgyal po kri kri'i sbyin pa de la	
rjes su yi rang ba 'dis rjes su yi rang	
bar mdzad de / sbyin sreg mchod sbyin rnams kyi @13a *//	
mchog /	
sdeb sbyor mchog ni nyi ma'i lha //	
mi yi mchog ni rgyal po ste //	
rgya mtsho chu bo rnams kyi mchog /	
zla ba rgyu skar rnams kyi gtso //	
nyi ma snang byed rnams kyi gtso //	
steng dang 'og dang thad kar yang //	
'gro ba'i 'gro ba ji snyed pa //	
lha dang bcas pa'i 'jig rten na //	
smra ba'i mchog ni rdzogs sangs rgyas //	
de nas yang dag par rdzogs pa'i sangs rgyas 'od srung gis /	
rgyal po kri kri la chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so //	
de nas bcom ldan 'das gshegs nas ring po ma	
lon par rgyal po kri kris mi zhig la smras	
pa / kva'i nang rje /	
khyod song la sbubs su smin pa'i 'bras kyis shing rta lnga brgya tsam khongs la /	
rdza mkhan dga' skyong gang na ba der song ste phyin pa dang /	
'di skad ces /	
des pa dga' skyong /	
rgyal po kri kris khyod la sbubs su smin pa'i	
'bras kyis bkang ba'i shing rta lnga brgya tsam po	
'di dag bskur gyi /	
'dis khyod kyi pha ma long ba gnyis gso ba dang /	
yang dag par rdzogs pa'i sangs rgyas 'od srung la dus dus su bsod snyoms 'bul ba dang /	
bdag nyid kyang legs par bde bas tshim par byos shig /	
lha /	
bka' bzhin 'tshal zhes mi des rgyal po kri kri las nyan nas /	
sbubs su smin pa'i @13b 'bras kyis shing rta lnga brgya tsam bkang ste /	
rdza mkhan dga' skyong gang na ba der song nas phyin pa dang /	
rdza mkhan dga' skyong la 'di skad ces smras so //	
des pa dga' skyong /	
rgyal po kri kris khyod la sbubs su smin pa'i	
'bras kyis bkang ba'i shing rta lnga brgya tsam po	
'di dag bskur gyi /	
'dis khyod kyi pha ma long ba gnyis gso ba dang /	
yang dag par rdzogs pa'i sangs rgyas 'od srung la bsod snyoms dbul ba dang /	
bdag nyid kyang legs par bde bas tshim par byos shig ces gsung ngo //	
kye nang rje /	
rgyal po kri kri ni /	
dgos pa mang zhing bya ba mang ba yin la /	
bdag ni /	
dgos pa nyung zhing bya ba nyung ba yin no //	
zhes smras nas ma blangs so //	
dge slong dag /	
ji snyam du sems /	
de'i tshe de'i dus kyi bram ze'i khye'u bla ma gang yin pa de ni /	
nga nyid yin te /	
ngas gang zag la skur gyi /	
byang chub la ma yin pa gang yin pa de'i	
las kyi rnam par smin pas byang chub kyi snying	
por dka' ba lo drug spyad do //	
gal te ngas byang chub la skur par gyur na /	
ngas slar yang bskal pa grangs med pa gsum du	
byang chub kyi ched du bdag nyid shin tu dub	
par 'gyur ro // btsun pa /	
bcom ldan 'das kyis 'phrin las ci zhig mdzad na /	
'phrin las de'i rnam par smin pas mngon par rdzogs par byang chub na yang /	
bcom ldan 'das la 'khru ba'i snyun gyis thebs lags /	
bcom ldan 'das kyis bka' stsal pa /	
dge slong dag /	
de bzhin gshegs pa nyid kyis sngon gyi tshe rabs gzhan rnams su las rnams @14a *//	
byas shing bsags pa zhes bya ba nas 'bras bu	
dag tu 'gyur ba nyid ces bya ba'i bar gong	
ma bzhin no // dge slong dag /	
sngon byung ba /	
ri bor zhig na sman ba zhig yod pa las /	
de na khyim bdag cig gi bu nad kyis thebs nas des sman pa de bkug ste dris nas /	
des de la sman byin pas sos par gyur na /	
khyim bdag des de la rngan pa ma byin no //	
khyim bdag gi bu de lan gsum gyi bar du nad kyis thebs te /	
sman pa des lan gsum gyi bar du sos par byas kyang /	
des de la rngan pa ma byin nas /	
de nas sman pa de kun nas dkris pa drag pos ma bzod par gyur nas bsam pa /	
khyim bdag gi bu 'di bdag gis lan gsum gyi bar du dpyad byas kyang /	
'dis cung zad kyang lan du phan ma btags kyi /	
da ni /	
brgya la nad kyis thebs par gyur pa dang /	
de la sman ma yin pa gang zhig gis /	
de'i nang grol rnams dum bu dum bur 'dzag par 'gyur ba de lta bu sbyin no //	
snyam pa las /	
ji tsam na /	
khyim bdag de'i bu ma stes te slar na bar gyur pa las /	
sman pa des mi bzod pa skyes pas /	
de la sman ma yin pa byin nas /	
des nang grol rnams dum bu dum bur zag so //	
dge slong dag /	
ji snyam du sems /	
de'i tshe de'i dus kyi sman pa gang yin pa de ni /	
nga nyid yin te /	
ngas ngan sems kyis khyim bdag gi bu la sman ma yin pa byin pas /	
des nang grol rnams dum bu dum bur zags pa	
gang yin pa de'i las kyi rnam par @14b smin	
pas lo mang po zhes bya ba nas sems can	
dmyal ba rnams su btsos so //	
zhes bya ba'i bar gong ma bzhin du'o //	
las de'i lhag ma de kho nas da ltar mngon	
par rdzogs par byang chub na yang 'khru ba'i snyun	
gyis thebs so // btsun pa /	
bcom ldan 'das kyis 'phrin las ci zhig mdzad na /	
'phrin las de'i rnam par smin pas /	
sh'akya rnams bkum pa na /	
bcom ldan 'das kyi dbu snyun rab tu drag pos thebs par gyur lags /	
bcom ldan 'das kyis bka' stsal pa /	
dge slong dag /	
de bzhin gshegs pa nyid kyis sngon tshe rabs gzhan	
rnams su 'di dag byas shing bsags pa zhes bya	
ba nas / 'bras bu dag tu 'gyur ba nyid //	
ces bya ba'i bar gong ma bzhin du'o //	
dge slong dag /	
sngon byung ba chu bo gnyen ldan gyi 'gram na nya pa lnga brgya brten cing gnas te /	
de rnams kyis nya shin tu che ba gnyis shig	
ji ltar gnyen ldan gyi nang du zhugs te nyal	
ba zin pa dang /	
de dag /	
'di snyam du sems te /	
gal te 'di gnyis bsad na /	
sha lom par mi 'gyur zhing rul bar 'gyur ro //	
snyam nas de rnams kyis de gnyis phur pa la btags nas bzhag go /	
gang gi tshe lan 'ga' zhig gi nyo ba 'ongs	
pa de'i tshe bcad cing bcad cing sbyin par byed	
do // de gnyis kyi lus la gcod pa na /	
sdug bsngal gyi tshor bas nyen pas rang gi ris	
mthun pa'i skad 'byin pas 'bo sgra 'don par byed	
do // de na nya pa'i khye'u gcig cig de gnyis kyi sha gcod pa na /	
yang dang yang du 'bo sgra 'don pa la @15a *//	
dga' bar gyur to //	
dge slong dag /	
ji snyam du sems /	
de'i tshe de'i dus kyi nya ba'i khye'u gang yin pa de ni /	
nga yin te /	
ngas nya gsod par byad pa la dga' ba skyed	
pa gang yin pa de'i las kyi rnam par smin	
pas nga lo mang po zhes bya ba nas klad	
pa na bar gyur to //	
zhes bya ba'i bar gong ma bzhin du'o //	
las kyi lhag ma de kho nas da ltar mngon	
par rdzogs par byang chub na yang sh'akya rnams bsad	
pa na / klad nad rab tu drag pos thebs par gyur to //	
btsun pa /	
bcom ldan 'das kyis 'phrin las ci zhig mdzad na /	
'phrin las de'i rnam par smin pas mngon par rdzogs par byang chub na yang /	
bcom ldan 'das kyi sku rgyab bser ma'i snyun gyis thebs par gyur lags /	
bcom ldan 'das kyis bka' stsal pa /	
dge slong dag /	
de bzhin gshegs pa nyid kyis sngon gyi tshe rabs	
gzhan rnams su las 'di dag byas shing bsags pas	
zhes bya ba nas /	
'bras bu dag tu 'gyur ba nyid //	
ces bya ba'i bar gong ma bzhin du'o //	
dge slong dag /	
sngon byung ba gyad gcig gis yul ljongs kyi gyad	
thams cad brdabs nas rgyal po'i pho brang du phyin	
pa dang / rgyal po'i pho brang de na rgyal po'i gyad stobs dang pha rol gnon pa /	
thub rlag pa zhig yod de /	
de de dang lhan cig rgyal mtshan gyi phyir stobs 'gyed pa la zhugs so //	
gyad de dag gi kun tu spyod pa ni /	
lag pa nas bzung ba nas gyad kyis gyad shes pa yin pas /	
de nas rgyal po'i gyad des /	
yul @15b ljongs kyi gyad 'di ni /	
bdag pas stobs che'o //	
zhes bya bar shes nas des smras pa /	
ne'u zla /	
bdag gi 'di ni /	
rigs brgyud kyis 'ongs pa yin gyi /	
khyod bdag nyid 'gyel bar byos shig dang /	
bdag la ni /	
grags par zad la /	
ru mtshon ni /	
khyod kyi yin par 'gyur ro //	
des khas blangs pa dang des de mnan to //	
des ru mtshon blang bar brtsams pa dang /	
des smras pa /	
ne'u zla /	
sgyu'am mthus rgyal ba don du gnyer ba yin pa las /	
khyod ngas sgyus bslus na /	
ci'i phyir ru mtshon sbyin /	
bdag nyid chen po de nga rgyal bcom pa zhig pas /	
lan gsum gyi bar du gyad de dang lhan cig 'gyed par zhugs pa na /	
yang de la bslu bar brtsams pa na /	
ne'u zla /	
khyod la ru mtshon gyis ci zhig bya /	
bdag sring mo phyugs chung ma khyim thab la ma song ba zhig yod pa de /	
khyod la sbyin gyi /	
bdag nyid 'gyel bar byos shig /	
bslus pa de de'i chung mas thos nas /	
des smras pa /	
rje'i sras /	
snga ma'i gleng gzhi dag dgongs sam /	
de nas de chung mas nga rgyal bskyed nas kun	
nas dkris pa drag pos de bteg ste brdabs pas	
/ de sgal tshigs chag nas shi'o //	
dge slong dag /	
ji snyam du sems /	
de'i tshe de'i dus kyi yul ljongs kyi gyad gang yin pa de ni /	
nga nyid yin te /	
ngas ngan sems bskyed nas kun nas dkris pa drag	
pos rgyal po'i gyad sgal tshigs bcag pa gang yin	
pa de'i las kyi rnam par smin pas /	
nga lo mang po dang /	
lo brgya phrag mang po dang /	
lo stong phrag mang po dang /	
lo brgya stong @16a *//	
phrag mang po rnams su sems can dmyal ba rnams su btsos so //	
las kyi lhag ma de kho nas da ltar mngon	
par rdzogs par byang chub na yang nga'i sgal tshigs	
rlung nad kyis thebs par gyur to //	
dge slong dag /	
de lta bas na /	
las gcig tu gnag pa rnams dang zhes bya ba nas brtsam par bya ste /	
dge slong dag /	
khyed kyis de lta bu la bslab par bya'o zhes bya ba'i bar gong ma bzhin no ////	
'dul ba gzhi /	
bam po nga drug pa /	
thams cad zil gnon thams cad gzigs //	
thub pa 'jig rten kun la sman //	
sred pa thams cad zad pa brnyes //	
sbyor ba kun gyi mthar phyin mdzad //	
thams cad mkhyen cing thams cad rig /	
thub chen thams cad mngon par mkhyen //	
'khon dang 'jigs pa kun las 'das //	
chos kun gyi ni pha rol gshegs //	
bsam pa kun la mkhas pa po //	
sred pa thams cad rab tu bcom //	
sems can kun la phan dgongs pa //	
mdud pa thams cad rab tu grol //	
bag la nyal kun bcad nas ni //	
'ching ba thams cad yang dag bcad //	
sems can kun gyi mchog rab ste //	
thub pa chos rnams ston par mdzad //	
sems dpa' chen po shes rab che //	
brtson 'grus chen po grags ba che //	
chos chen 'od ni chen po pa //	
chos chen don gyi pha rol gshegs //	
klu chen seng ge chen po pa //	
dge slong chen po drang srong che //	
shes rab chen po'i ral gri mtshon //	
nyon mongs chen po rab @16b tu bcom //	
stobs dang brtson 'grus rab tu che //	
brtan pa chen po pha rol gnon //	
byang chub chen po brnyes pa gang //	
dgra chen rnams las rnam par rgyal //	
nad chen po yi dpyad mdzad pas //	
bcom ldan sman pa chen po lags //	
'dod chags chen po zil gnon la //	
sman chen po ni stsol ba po //	
'khor ba chen po'i btson ra na //	
'ching ba chen pos bcings rnams la //	
thugs rje chen po dang ldan pas //	
'ching ba kun las grol bar mdzad //	
skyes bu chen po lha chen po //	
tshogs rnams kyi ni tshogs chen ldan //	
sbyin pa'i mchog ni sbyin chen po //	
zhi ba chen po go 'phang reg /	
sems can mchog ste drang srong mchog /	
de bzhin rnam par 'dren mchog brnyes //	
nyan thos mchog ni phun sum tshogs //	
chos kyi mchog ni rab ston pa //	
shin tu mnyam par bzhag pa'i mchog /	
yon gnas rnams kyi mchog tu 'os //	
rnam par grol ba rnams kyi mchog /	
mtshan ni mchog rab kun dang ldan //	
bcom ldan srid las rab tu grol //	
srid pa'i dga' ba las 'phags pa //	
srid pa'i 'dod chags kun nas bcad //	
srid pa'i sred pa rab tu bcom //	
chos chen po ni bsgoms pas na //	
'jigs dang 'jigs su rung ba spangs //	
klu yi rgyal po rnams kyi gnas //	
ma dros pa yi mtsho chen du //	
thams cad bya ba byas pa yi //	
nyan thos rnams kyis mdun byas te //	
lnga brgya rnams dang thabs cig tu //	
rdzu 'phrul gyis ni mkha' la gshegs //	
chu bo de yi 'gram dag tu //	
smra ba'i mchog ni bzhugs nas @17a *//	
ni //	
rjes su brtse ba thugs rje can //	
lus can kun la phan mdzad pas //	
mtsho la gzigs nas dge slong la //	
'di skad ces ni bka' stsal to //	
ngas ni sdig pa gang byas dang //	
nga yi tshig 'di mnyan par gyis //	
ngas ni sngon gyi tshe rabs su //	
g-yon can padma'i rtsa lag gyur //	
rang sangs rgyas ni legs smon te //	
skyon med la ni skur ba btab //	
skye bo'i tshogs chen lhags nas su //	
thub pa chos kyi yon tan dga'//	
bcing ba dam pos de bcings nas //	
grong khyer nas ni phyung ba dang //	
dge sbyong bcing bas dam bcings nas //	
sdug bsngal gyur te nga yis mthong //	
de la snying rje bskyed nas kyang //	
nga nyid kyis ni thar par byas //	
las kyi rnam par smin pa des //	
dmyal ba rnams su yun ring 'phangs //	
slar yang mir ni 'ongs pa na //	
ngas ni skur ba thob par gyur //	
de nas las kyi lhag mas kyang //	
nga yi yang srid tha ma la //	
mu stegs rnams kyis mdzes ma'i phyir //	
yang dag ma yin skur ba btab //	
nga sngon bram zer gyur pa na //	
gsang tshig 'dzin cing mang thos pa //	
bram ze lnga brgya rnams la ni //	
tshal na gsang tshig brjod pa'i tshe //	
mngon shes lnga ldan rdzu 'phrul che //	
byin chen drang srong der 'ongs pa //	
bkur sti byed pa ngas mthong nas //	
skyon med la ni skur ba btab //	
drang srong 'di ni 'dod spyod ces //	
ngas ni bram ze'i khye'u la smras //	
bram ze'i khye'u rnams nga yi tshig /	
@17b thos nas rjes su yi rang zhing //	
de nas bram ze'i khye'u rnams kyis //	
khyim dang khyim du slong ba na //	
drang srong 'di ni 'dod spyod ces //	
skye bo mang po dag la smras //	
las kyi rnam par smin pa des //	
dge slong lnga brgya dag dang yang //	
mdzes ma kho na'i rgyu las ni //	
skur pa dag ni thob par gyur //	
sangs rgyas thams cad zil gnon gyi //	
nyan thos gyur ba gnas 'jog bu //	
de tshe dge sbyong de la ni //	
ngas ni mi bden skur pa btab //	
sdig pa'i las de byas pas na //	
mi bzad ngan 'gror song nas ni //	
sems can dmyal ba rnams su skyes //	
sdug bsngal tshor ba nyams su myong //	
de nas las kyi lhag mas ni //	
nga la bram ze rtsva mis 'dir //	
skye bo'i tshogs ni 'dus pa na //	
yang dag ma yin skur pa btab //	
nor gyi phyir ni skyon med par //	
ngas ni g-yas khyim nu bo ni //	
ri yi gseb tu bcug nas su //	
ngas ni rdo ba dag gis bsnun //	
las kyi rnam par smin pa des //	
dmyal ba dag tu yun ring 'phangs //	
rab tu tsha dang thig nag gi //	
sdug bsngal tshor ba myong bar gyur //	
de nas las kyi lhag mas ni //	
lha sbyin gyis ni rdo 'phangs te //	
nga yi zhabs kyi mthe bo ni //	
rdo ba'i dum bus rma yang phyung //	
rgya mtsho yi ni gru bo ches //	
rgya mtsho la ni 'gro ba na //	
gru na 'dug pa'i tshong pa ni //	
mdung thung rnon pos bsad par gyur //	
las kyi rnam par smin pa des //	
dmyal ba rnams su yun ring 'phangs //	
de yi las kyi lhag mas nga'i //	
zhabs la tshal pa zug par gyur //	
sngon ni nya pa'i grong @18a *//	
khyer gyi //	
nya pa'i bur ni gyur pa na //	
nya rnams gsod par byed pa dang //	
yid dga' ba ni skyes par gyur //	
las kyi rnam par smin pa des //	
nga ni dmyal bar yun ring 'phangs //	
rab tu tsha dang thig nag dang //	
sdug bsngal mang po myong bar gyur //	
de nas las kyi lhag mas ni //	
gang gi tshe na 'phags skyes bo //	
sh'akya rnams ni gsod pa na //	
klad pa mi bzad nad kyis thebs //	
rnam par gzigs kyi gsung rab kyi //	
nyan thos yongs su smad byas te /	
khyed ni nas dag za bar 'os //	
khyed la 'bras ni mi rigs zhes //	
ngag gi nyes par spyad pa dang //	
las kyi rnam par smin pa des //	
dmyal ba'i thig nag rnams su ni //	
sdug bsngal mang po nyams su myong //	
de nas las kyi lhag mas ni //	
dgra mthar dbyar ni gnas bcas te //	
bram ze yis ni spyan drangs tshe //	
zla ba gsum du nas dag zos //	
nga ni sman par gyur pa na //	
tshong dpon bu pho 'khrur 'jug tshe //	
nad kyis sdug bsngal gyur pa la //	
sman ma yin pa ngas byin no //	
las kyi rnam par smin pa des //	
sdug bsngal mang po nyams su myong //	
de nas las kyi lhag mas ni //	
de 'dra'i 'khru ba'i nad kyis thebs //	
sngon gyi tshe rabs gzhan rnams su //	
nga ni mthu can gyad gyur tshe //	
stobs dag 'gyed par byed pa na //	
ngas ni gyad kyi bu zhig bsad //	
las kyi rnam par smin pa des //	
sdug bsngal mang po nyams su myong //	
de nas las kyi @18b lhag mas ni //	
'di na nga yi rgyab bsnyung ngo //	
sngon ni ngan spong bur gyur pa //	
dga' skyong la ni smras pa ni //	
mgo reg ngas mthong ci zhig bya //	
'di la byang chub yod ma yin //	
ngag gi nyes par spyod pa dang //	
las kyi rnam par smin pa des //	
'dir yang mir ni 'ongs pa na //	
khyim med par ni rab byung nas //	
byang chub mchog ni 'dod pa'i phyir //	
lteng rgyas 'gram du lo drug tu //	
mchog tu dka' ba spyad pa ngas //	
sdug bsngal mang po nyams su myong //	
sems can kun gyi rab mchog gis //	
chos kyi dam pa thugs chud nas //	
sdig pa'i las ni gang mdzad pa //	
tshogs kyi mchog la bka' stsal to //	
thams cad zil gnon stobs brnyes kyis //	
dge slong dge 'dun gung bzhugs nas /	
ma dros pa yi mtsho chen du //	
nyid kyi 'phrin las lung bstan to //	
de bzhin gshegs pa'i le'u'o ////	
sdom ni //	
gnas 'jog sbrang rtsi can dang ni //	
rgyu can ko'u di n+ya nye bar 'khor //	
'od byed dang ni nam gru ste //	
phyi ma bde bar gshegs pa yin //	
ma dros pa'i tshigs su bcad pa'o //	
de nas bcom ldan 'das dgra bcom pa lnga brgya	
dang thabs cig tu mtsho chen po ma dros par	
'phrin las kyi rgyu ba lung bstan nas /	
ma dros pa nas mi snang bar mdzad de /	
mnyan yod kyi ri dvags 'dzin gyi ma'i sngon gyi kun dga' ra ba'i khang bzang na bzhugs so //	
ri dvags 'dzin gyi ma sa gas /	
bcom ldan 'das mtsho chen po ma dros pa nas mi snang bar mdzad de /	
mnyan yod du gshegs nas /	
@19a *// mnyan yod kyi bdag gi khang bzang kho na na bzhugs so //	
zhes thos so //	
thos nas kyang mnyan yod nas byung nas /	
bcom ldan 'das gang na ba der song ste zhes	
bya ba nas rab tu dga' bar mdzad nas cang	
mi gsung ngo zhes bya ba'i bar gong ma bzhin	
du'o // de nas ri dvags 'dzin gyi ma sa ga stan las langs te /	
bcom ldan 'das gang na ba de logs su thal mo sbyar ba btud nas /	
bcom ldan 'das la 'di skad ces gsol to //	
bcom ldan 'das mtsho chen po ma dros par rang	
rang gi las kyi rgyu ba lung bstan pa'i dgra	
bcom pa lnga brgya gang dag lags pa dang thabs	
cig tu sang bdag gi sdum par gdugs tshod sbyor	
zhing mchis na / bcom ldan 'das kyis gnang bar mdzad du gsol //	
ri dvags 'dzin gyi ma sa gas gnang bar rig	
nas zhes bya ba nas bcom ldan 'das kyis gsol	
zin nas phyag bcabs te lhung bzed gyu bar rig	
nas zhes bya ba'i bar gong ma bzhin du ste	
/ stan ches dma' ba zhig blangs nas chos mnyan	
pa'i phyir bcom ldan 'das kyi spyan sngar 'dug go	
/ / de nas bcom ldan 'das kyis /	
ri dvags 'dzin gyi ma sa ga la chos dang ldan pa'i gtam gyis yang dag par bstan /	
yang dag par 'dzin du gcug /	
yang dag par gzengs bstod /	
yang dag par rab tu dga' bar mdzad nas gdan	
las bzhengs te gshegs nas gtsug lag khang du byon	
pa dang / dge slong gi dge @19b 'dun gyi gung la gdan bshams pa nyid la bzhugs so //	
bzhugs nas bcom ldan 'das kyis dge slong rnams la bka' stsal pa /	
dge slong dag /	
ri dvags 'dzin gyi ma sa ga la ma rdzogs par yod de /	
des dge slong gi dge 'dun spyan drangs te gdugs tshod gsol na /	
'on kyang dge 'dun gyi ched du yon ma phul lo //	
de nas bcom ldan 'das ko sa lar ljongs rgyu zhing gshegs pa na /	
grong khyer thigs pa can du byon nas grong khyer	
thigs pa can gyi byang phyogs kyi grong khyer shim	
sha pa'i tshal na bzhugs so //	
grong khyer thigs pa can gyi bram ze dang /	
khyim bdag rnams kyis /	
bcom ldan 'das ko sa la nas zhes bya ba nas shim sha pa'i tshal na bzhugs so //	
zhes thos so //	
zhes bya ba'i bar gong ma bzhin du'o //	
thos nas kyang tshogs nas tshogs dang /	
khyu nas khyur 'phrad cing 'dus te /	
grong khyer thigs pa can nas byung nas /	
bcom ldan 'das gang na ba der dong ste lhags pa dang /	
bcom ldan 'das kyi zhabs gnyis la mgo bos phyag	
byas te zhes bya ba nas yang dag par rab	
tu dga' bar mdzad nas cang mi gsung ngo /	
zhes bya ba'i bar gong ma bzhin du'o //	
de nas grong khyer thigs pa can gyi bram ze dang /	
khyim bdag rnams stan las langs te /	
bcom ldan 'das gang na ba de logs su thal mo sbyar ba btud nas /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag cag gi sdum par gdugs @20a	
*// tshod sbyor zhing mchis na /	
gnang bar mdzad du gsol /	
bcom ldan 'das kyis /	
grong khyer thigs pa can gyi bram ze dang /	
khyim bdag rnams la cang mi gsung bas gnang ngo //	
de nas grong khyer thigs pa can gyi bram ze dang /	
khyim bdag rnams kyis bcom ldan 'das cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas dong ngo //	
de nas yi dvags rus gong sbrel ba bsgreng pa lta bu /	
rang gi skras g-yogs pa /	
lto ri tsam /	
kha khab kyi mig tsam /	
'bar rab tu 'bar /	
kun tu rab tu 'bar te me lce gcig tu	
gyur pa lnga brgya bcom ldan 'das gang na ba	
der song ste lhags pa dang /	
bcom ldan 'das la kun nas yongs su bskor te 'dug nas 'di skad ces gsol to //	
bcom ldan 'das /	
grong khyer thigs pa can gyi bram ze dang /	
khyim bdag 'di dag ni /	
bdag cag gi nye dur gyur pa lags na /	
kye ma /	
bcom ldan 'das kyis thugs brtse ba nye bar bzung ste /	
bdag cag kho na'i ming nas yon bsngo ba mdzad du gsol /	
bcom ldan 'das kyis bka' stsal pa /	
ngas dam zhig bca' ste /	
gal te khyed cag cha byad 'di nyid kyis yon bsngo ba byed pa'i tshe 'ong na ni /	
khyed cag gi ming nas yon bsngo ba bya'o //	
de rnams kyis gsol ba /	
bcom ldan 'das g-yar tsha lags na /	
ji ltar mchi lags /	
de nas bcom ldan 'das @20b kyis /	
de'i tshe tshigs su bcad pas bka' stsal pa /	
ngo tsha med la ngo tsha byed //	
ngo tsha ba la ngo mi tsha //	
'jigs pa med la 'jigs par lta //	
'jigs pa la ni mi 'jigs lta //	
log pa'i lta ba blangs pas na //	
sems can rnams ni ngan 'gror 'gro //	
ngo tsha ba ngo tsha dang //	
ngo tsha med la ngo mi tshe //	
mi 'jigs pa la mi 'jigs lta //	
'jigs pa la ni 'jigs lta ba'i //	
yang dag lta ba blangs pa yis //	
sems can rnams ni bde 'gror 'gro //	
de rnams kyis gsol ba /	
bcom ldan 'das /	
gal te de ltar na mchi lags so //	
de nas grong khyer thigs pa can gyi bram ze dang /	
khyim bdag rnams kyis /	
de nyid kyi nub mo nas gtsang zhing bsod pa'i	
bza' ba dang bca' ba dag sta gon byas nas	
zhes bya ba nas stan ches dma' ba zhig blangs	
te / chos mnyan pa'i phyir bcom ldan 'das kyi spyan sngar 'dug go /	
zhes bya ba'i bar gong ma bzhin du'o //	
yi dvags lnga brgya po de dag 'ongs pa dang /	
de nas grong khyer thigs pa can gyi bram ze dang /	
khyim bdag rnams kyis /	
yi dvags rnams mthong nas 'bros par brtsams pa dang /	
bcom ldan 'das kyis bka' stsal pa /	
shes ldan dag /	
ci'i phyir 'bros /	
de rnams kyis gsol pa /	
bcom ldan 'das yi dvags 'o ni dag mchi lags so //	
bcom ldan 'das kyis bka' stsal pa /	
tshur shog /	
'di dag ni /	
khyed cag gi nye du yin no //	
gal te khyed cag gis gnang na /	
ngas 'di rnams kyi ming gis yon @21a *//	
bsngo'o //	
de rnams kyis gsol ba /	
bcom ldan 'das /	
rung lags so //	
de nas bcom ldan 'das kyis yan lag lnga dang ldan pa'i gsung dbyangs kyis /	
de rnams kyi ming nas yon bsngo ba mdzad de /	
sbyin pa 'di yis bsod nams gang //	
de ni yi dvags rjes 'gro zhing //	
'di dag yi dvags 'jig rten ni //	
mi bzad pa nas myur ldang shog /	
de yis gos dang skom dang zas //	
gnas mal rnam pa sna tshogs pa //	
dus kun du ni mi zad par //	
de rnams la ni grub par shog /	
de nas bcom ldan 'das kyis grong khyer thigs pa can gyi bram ze dang /	
khyim bdag rnams la chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so //	
de nas grong khyer thigs pa can gyi bram ze dang /	
khyim bdag rnams rtog khang du lhags shing tshogs nas /	
'di lta bu'i skabs kyi gtam dag gleng bar byed de /	
kye /	
dge sbyong go'u ta ma ni /	
'dod zhen che zhing /	
de'i nyan thos rnams kyang 'dod zhen che ba yin no //	
kha cig gis smras pa /	
shes ldan dag /	
dge sbyong go'u ta ma ni /	
'dod zhen chung zhing /	
de'i nyan thos rnams kyang 'dod zhen chung ste /	
mu stegs can rnams ni /	
de lta ma yin no //	
de'i tshe bram ze smra 'dod kyi seng ge zhes bya ba /	
'khor de nyid du 'dus shing 'dug par gyur to //	
de @21b nas bram ze smra 'dod kyi seng ges /	
grong khyer thigs pa can gyi bram ze dang /	
khyim bdag rnams la 'di skad ces smras so //	
dge sbyong go'u ta ma 'dod zhen che'am /	
'dod zhen chung ba dang /	
de'i nyan thos rnams 'dod zhen che'am /	
'dod zhen chung ba ngas khyed cag yid ches par bya'o //	
de nas bram ze smra 'dod kyi seng ge /	
bcom ldan 'das gang na ba der song ste phyin pa dang /	
bcom ldan 'das la 'di skad ces gsol to //	
shes ldan go'u ta ma dge slong gi dge 'dun	
dang thabs cig la bdag gi bca' ba bu ram	
zhig 'bul zhing mchis na /	
gnang bar mdzad du gsol /	
bcom ldan 'das kyis /	
bram ze smra 'dod kyi seng ge la cang mi gsung bas gnang ngo //	
de nas bram ze smra 'dod kyi seng ges bcom	
ldan 'das cang mi gsung bas gnang bar rig nas	
/ bcom ldan 'das kyi spyan snga nas song ngo //	
de nas bcom ldan 'das kyis dge slong rnams la bka' stsal pa /	
dge slong dag /	
bram ze smra 'dod kyi seng ge klan ka tshol	
bas sangs rgyas la sogs pa dge slong gi dge	
'dun rnams bca' ba bu ram la spyan drangs kyi	
/ khyed cag las gang gis ji tsam g-yogs pa des de tsam zhig blang bar bya'o //	
bram ze smra 'dod kyi seng ge la bu ram 'tshong ba'i khang pa lnga brgya yod pa nas /	
des bu ram gyi khang pa re re nas bu ram gyi snod blangs te /	
bu ram gyi snod lnga brgya khyer nas /	
bcom ldan 'das gang na ba der song ste phyin pa dang /	
bcom ldan 'das la 'di @22a *//	
skad ces gsol to //	
shes ldan go'u ta ma /	
bu ram bsngogs na /	
nyan thos kyi dge 'dun dang thabs cig tu bzhugs te longs spyad du gsol /	
de nas bcom ldan 'das phyag dang lhung bzed bcabs nas /	
dge slong gi dge 'dun gyi gung la gdan bshams pa nyid la bzhugs so //	
de nas bram ze smra 'dod kyi seng ges bu	
ram gyi snod gcig blangs te brim par brtsams pa	
dang / bcom ldan 'das kyis ji ltar dge slong	
gi dge 'dun gyi bar du brims kyang lhag pas	
thams cad de kho na bzhin du 'dug pa de	
ltar byin gyis brlabs so //	
de nas bram ze smra 'dod kyi seng ge mngon par dad par gyur to //	
de nas de dad pa skyes nas phyogs mtha' dag tu sgra bsgrags pa /	
shes ldan go'u ta ma ni /	
'dod zhen chung zhing /	
de'i nyan thos rnams kyang 'dod zhen chung ba yin no //	
de nas des mu stegs can rnams bu ram la	
longs spyod du gzhug pa'i phyir mgron du bos pa	
dang / de rnams kyis bu ram bag med par blangs nas /	
kha cig gis ni longs spyad do //	
kha cig gis ni /	
snod bkang nas bor zhing khyer te song ngo //	
de nas bram ze smra 'dod kyi seng ges smras pa /	
skyes bu blun po khyed cag kho na 'dod zhen che ba yin la /	
dge sbyong go'u ta ma ni /	
'dod zhen chung zhing /	
de'i nyan thos rnams kyang 'dod zhen chung ba yin no //	
zhes smras nas /	
bcom ldan 'das la lhag par @22b yang mngon par dad par gyur te /	
bcom ldan 'das gang na ba der song ste phyin pa dang /	
bcom ldan 'das dang lhan cig mngon du zhes bya ba'i bar gong ma bzhin du ste /	
bcom ldan 'das la 'di skad ces gsol to //	
btsun pa /	
legs par gsungs pa'i chos 'dul ba la bdag ces bya ba nas tshangs par spyad par bgyi'o //	
zhes bya ba'i bar gong ma bzhin du'o //	
de nas bcom ldan 'das kyis dge slong tshur shog ces bya ba nas dge slong tshur shog /	
tshangs par spyad pa spyod cig ces gsungs pas zhes bya ba nas /	
sangs rgyas dgongs pas lus gzugs bkab bar gyur //	
ces bya ba'i par gong ma bzhin du'o //	
de nas bcom ldan 'das kyis dge slong rnams la bka' stsal ba /	
de lta bas na rjes su gnang ste /	
dus sam /	
dus ma yin pa'am /	
na ba 'am /	
mi na bas bu ram la longs spyad par bya ste /	
'di la 'gyod par ni /	
mi bya'o //	
tshe dang ldan pa smra 'dod kyi seng ge ro myags pa'i dri mi zhim pas /	
sems rtse gcig pa nyid ma thob nas /	
bcom ldan 'das kyis dgongs pa /	
dge slong smra 'dod kyi seng ge ni /	
srid pa tha ma pa yin na /	
ci'i phyir bden pa ma mthong snyam du dgongs na /	
lus rul ba'i dri mi zhim pa las gyur bar gzigs so //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo song la /	
dge slong smra 'dod kyi seng ge'i gtsug lag khang dri dang /	
me tog gi phreng ba dang /	
bdug @23a *//	
pa dang /	
phye ma rnams kyis gtor la /	
gnas mal la yang bdug pas bdug cing /	
me tog dri zhim pos brgyan pa'i me tog gi gdugs bres shig /	
btsun pa /	
bka' bzhin 'tshal zhes /	
tshe dang ldan pa kun dga' bos bcom ldan 'das kyi ltar mnyan to //	
ji tsam na /	
de bsod snyoms la song ba de'i bar du /	
de'i gtsug lag khang du song nas /	
bcom ldan 'das kyis bka' stsal pa de bzhin thams cad byas so //	
de nas tshe dang ldan pa smra 'dod kyi seng ge bsod snyoms la brgyus nas /	
gtsug lag khang du 'ongs pa dang lha'i 'byor pa mthong nas /	
de nas dga' ba'i yid kyis bsod snyoms la longs spyad de /	
zas kyi bya ba byas nas /	
gtsug lag khang gi phyi rol tu rkang pa gnyis bkrus te gtsug lag khang du zhugs nas /	
skyil mo krung bcas te lus drang por bsrangs nas	
dran pa mngon du phyogs par bzhag ste 'dug pa	
dang / dri zhim po mnam nas de'i sems mnyam par gzhag par skyes so //	
de nas des nyon mongs pa thams cad spangs te	
dgra bcom pa nyid mngon sum du byas nas zhes	
bya ba nas mngon du smra bar gyur to //	
zhes bya ba'i bar gong ma bzhin du'o //	
de nas bcom ldan 'das kyis dge slong rnams la bka' stsal pa /	
dge slong dag /	
nga'i dge slong dang /	
nga'i nyan thos sdug pas rnam par grol ba rnams kyi mchog ni /	
'di lta ste /	
dge slong smra 'dod kyi seng ge 'di yin no //	
dge slong @23b rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa /	
dge slong gzhan rnams ni /	
mi sdug pas rnam par grol na /	
tshe dang ldan pa smra 'dod kyi seng ge sdug pas rnam par grol ba la gzigs /	
bcom ldan 'das kyis bka' stsal pa /	
dge slong dag /	
'di ni /	
tshe rabs lnga brgya bstud mar sum cu rtsa gsum	
gyi lha rnams nas shi 'phos shing de nyid du	
skyes te / da ltar gyi srid pa tha ma mi rnams su skyes pa na /	
lus rul ba'i dri mnam pas sems rtse gcig pa ma grub pa'o //	
dri zhim po'i dri mnam nas sems mnyam pa thob	
nas sdug pas rnam par grol ba thob par gyur	
to // gal te 'di la thabs 'di ma byas par gyur na /	
dro bar gyur ba yang 'dis bskyed par mi 'gyur ro //	
de lta bas na /	
rjes su gnang ste /	
gzhan gang zhig sdug pa 'di lta bus rnam par	
grol bar 'gyur ba des rim pa de lta bu	
bya ste / 'di la 'gyod par ni mi bya'o //	
de nas bcom ldan 'das yul spong byed nas ljongs	
rgyu zhing gshegs te yangs pa can du byon nas	
/ yangs pa can gyi spre'u rdzing gi 'gram na /	
khang pa brtsegs pa'i gnas na bzhugs so //	
yangs pa can gyi bram ze dang /	
khyim bdag rnams kyis /	
bcom ldan 'das yul spong byed nas ljongs rgyu zhing gshegs te yangs pa can du byon nas /	
yangs pa can gyi spre'u rdzing gi 'gram na /	
khang pa brtsegs pa'i gnas na bzhugs so //	
zhes thos so //	
thos nas kyang gcig tu 'dus nas smras pa /	
@24a *// shes ldan dag /	
bcom ldan 'das yul spong byed nas ljongs rgyu zhing gshegs te yangs pa can du byon nas /	
yangs pa can gyi spre'u rdzing gi 'gram na khang pa brtsegs pa'i gnas na bzhugs so //	
zhes grag gi /	
gal te bdag cag re re nas bcom ldan 'das spyan drangs te gdugs tshod gsol na ni /	
bcom ldan 'das slar gshegs dang gzhan gyi skabs mi rnyed par 'gyur bas /	
de la khrims shig bca' ste /	
ci nas kyang tshogs shing 'dus pa kho nas bcom ldan 'das gdugs tshod gsol gyi /	
mi gcig pus ni ma yin no //	
zhes de rnams kyis khrims su bca' ba dag byas nas bzhag go /	
de'i tshe yangs pa can na bsod nams chen po dang ldan pa bzhi gnas te /	
nor can dang /	
nor can gyi chung ma dang /	
nor can can gyi bu dang /	
nor can gyi mna' ma'o //	
de dag gi khyim du ni /	
lha dang mi rnams kyi g-yang babs par gyur to //	
de rnams kyis khrims su bcas pa de ma thos par khyim bdag nor can gyis /	
bcom ldan 'das gang yul spong byed nas ljongs rgyu zhing gshegs te yangs pa can du byon nas /	
yangs pa can gyi spre'u rdzing gi 'gram na khang pa brtsegs pa'i gnas na bzhugs so //	
zhes thos so //	
thos nas kyang yangs pa can nas byung nas /	
bcom ldan 'das gang na ba der song ste zhes	
bya ba nas yang dag par rab tu dga' bar	
mdzad nas cang mi gsung ngo //	
zhes bya @24b ba'i bar gong ma bzhin du'o //	
de nas khyim bdag nor can stan las langs te bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol /	
bcom ldan 'das kyis cang mi gsung pas khyim bdag nor can la gnang ngo //	
de nas khyim bdag nor can gyis /	
bcom ldan 'das cang mi gsung bas gnang bar rig	
nas bcom ldan 'das kyi zhabs gnyis la mgo bos	
phyag byas te / bcom ldan 'das kyi spyan snga nas song ngo //	
de nas yangs pa can gyi bram ze dang /	
khyim bdag rnams yangs pa can nas byung nas /	
bcom ldan 'das gang na ba der song ste zhes	
bya ba nas bcom ldan 'das dge slong gi dge	
'dun rnams dang thabs cig tu sang bdag cag gi	
sdum par gdugs tshod sbyor zhing mchis na gnang bar	
mdzad du gsol zhes bya ba'i bar gong ma bzhin	
du'o // bcom ldan 'das kyis bka' stsal pa /	
gnas 'jog gi bu dag /	
nga sngar khyim bdag nor can gyis spyan drangs zin to //	
de rnams kyis smras pa /	
shes ldan dag /	
khyim bdag nor can gyis ni /	
tshogs kyi khrims bcas pa las 'das par byas so //	
kha cig gis smras pa /	
ci ste de 'das par byed /	
gdon mi za bar des khrims bcas pa ma thos @25a *//	
so; ;'on kyang bdag cag pas de ni skyes bu dam pa yin pas /	
gdugs tshod gsol du chug /	
bdag cag gis ni /	
gnangs gdugs tshod gsol lo //	
de nas tshe dang ldan pa kun dga' bo nang bar sngar langs te /	
lhung bzed dang chos gos thogs nas /	
khyim bdag nor can gyi khyim gang na ba der song ste phyin nas /	
shar sgo nas zhugs pa dang /	
ji tsam na; gdan ma bshams shing zhal zas rnams sta gon ma byas pa mthong nas /	
de nas khyim bdag nor can la 'di skad ces smras so //	
khyim bdag /	
khyod kyis sangs rgyas la sogs pa dge slong gi	
dge 'dun rnams spyan drangs nas snying las chung ngus	
gnas sam / des smras pa /	
'phags pa kun dga' bo /	
ci ste de skad gsung /	
khyim bdag /	
gdan ma bshams shing zhal zas rnams sta gon ma byas pa mthong ngo //	
'phags pa khyod chab sgo gang nas zhugs /	
khyim bdag /	
shar nas so //	
'phags pa lho nas zhugs shig /	
de zhugs pa las /	
ji tsam na lha'i gdan bshams shing /	
lha'i zhal zas rnams sta gon byas pa yang mthong ngo //	
mthong nas kyang shin tu ngo mtshar skyes par gyur to //	
de nas khyim bdag nor can gyi spyan 'dren gyis /	
bcom ldan 'das la dus tshod gsol ba /	
btsun pa /	
gdugs tshod bshams shing mchis na /	
bcom ldan 'das /	
da de'i dus la bab par mkhyen par mdzad du	
gsol zhes bya ba nas bcom ldan 'das @25b kyis	
gsol zin nas / phyag bcabs te lhung bzed gyu bar rig nas /	
stan ches dma' ba zhig blangs te chos mnyam pa'i phyir bcom ldan 'das kyi spyan sngar 'dug go /	
zhes bya ba'i bar gong ma bzhin du'o //	
de nas nor can gyi chung ma stan las langs te /	
bcom ldan 'das ga la ba de logs su thal mo sbyar ba btud nas /	
bcom ldan 'das la 'di skad ces gsol to //	
bcom ldan 'das dge slong gi dge 'dun rnams dang	
thabs cig tu sang bdag gi sdum par gdugs tshod	
sbyor zhing mchis na /	
gnang bar mdzad du gsol /	
bcom ldan 'das kyis cang mi gsung bas nor can gyi chung ma la gnang ngo //	
gnang nas kyang khyim bdag nor can la chos bshad pa mdzad nas gdan las bzhengs te gshegs so //	
nor can gyi chung mas kyang zhal zas rnams sta gon byas so //	
de nas tshe dang ldan pa kun dga' bo nang par sngar langs te /	
lhung bzed dang chos gos thogs nas /	
khyim bdag nor can gyi khyim gang na ba der song ste phyin nas lho sgo nas zhugs nas /	
gdan ma bshams shing zhal zas rnams kyang sta gon ma byas par mthong ngo //	
mthong nas kyang nor can gyi chung ma la 'di skad ces smras so //	
khyim bdag gi chung ma /	
sangs rgyas la sogs pa dge slong gi dge 'dun spyan drangs nas ci /	
snying las chung ngus gnas sam /	
des smras pa /	
'phags pa /	
ci ste de skad gsung /	
gdan ma bshams shing zhal zas rnams kyang sta gon ma byas par mthong @26a *//	
ngo; ;'phags pa /	
khyed chab sgo gang nas zhugs /	
lho nas so //	
'phags pa shar nas zhugs shig /	
ji tsam na /	
gdan bzang po bshams shing /	
zhal zas bsod pa sta gon byas pa yang mthong ngo //	
mthong nas kyang shin tu ngo mtshar skyes par gyur to //	
de nas nor can gyi chung ma'i spyan 'dren gyis /	
bcom ldan 'das la dus tshod gsol pa /	
btsun pa /	
gdugs tshod bshams lags shing mchis na /	
bcom ldan 'das /	
da de'i dus la bab par mkhyen par mdzad du	
gsol zhes bya ba nas phyag bcabs te lhung bzed	
gyu bar rig nas /	
stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go /	
zhes bya ba'i bar gong ma bzhin du'o //	
de nas nor can gyi bu stan las langs te /	
bla gos phrag pa gcig tu gzar nas /	
bcom ldan 'das ga la ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol /	
bcom ldan 'das kyis cang mi gsung bas nor can gyi bu la gnang ngo //	
de nas bcom ldan 'das kyis nor can gyi chung ma la chos bshad pa mdzad nas gshegs so //	
nor can gyi bus kyang gtsang zhing bsod pa'i bza' ba dang bca' ba dag sta gon byas so //	
de nas tshe dang ldan pa kun @26b dga' bo nang par sngar langs te /	
lhung bzed dang chos gos thogs te /	
nor can gyi khyim gang na ba der song ste phyin nas /	
lho sgo nas zhugs nas /	
gdan ma bshams shing /	
zhal zas sta gon ma byas pa yang mthong ngo //	
mthong nas kyang nor can gyi bu la 'di skad ces smras so //	
khyim bdag gi bu /	
sangs rgyas la sogs pa dge slong gi dge 'dun rnams spyan drangs nas ci /	
snying las chung ngus gnas sam /	
des smras pa /	
'phags pa /	
ci ste de skad gsung /	
gdan ma bshams shing zhal zas sta gon ma byas pa mthong ngo //	
'phags pa /	
khyed chab sgo gang nas zhugs /	
lho nas so //	
'phags pa nub nas zhugs shig /	
ji tsam na /	
gdan bzang po bshams shing /	
zhal zas bsod pa sta gon byas pa yang mthong ngo //	
mthong nas kyang shin tu ngo mtshar skyes par gyur to //	
de nas nor can gyi bu'i spyan 'dren gyis /	
bcom ldan 'das la dus tshod gsol pa /	
btsun pa /	
gdugs tshod bshams lags shing mchis na /	
bcom ldan 'das /	
da de'i dus la bab par mkhyen par mdzad du	
gsol zhes bya ba nas phyag bcabs te lhung bzed	
gyur bar rig nas /	
stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go /	
zhes bya ba'i bar gong ma bzhin du'o //	
de nas nor can gyi mna' ma stan las langs te /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
@27a *// bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol /	
bcom ldan 'das kyis cang mi gsung bas nor can gyi mna' ma la gnang ngo //	
de nas bcom ldan 'das kyis nor can gyi bu la chos bshad pa mdzad nas gshegs so //	
de nas yangs pa can gyi bram ze dang /	
khyim bdag rnams /	
bcom ldan 'das gang na ba der song ste lhags pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug pa dang /	
bcom ldan 'das kyis yangs pa can gyi bram ze dang /	
khyim bdag rnams la chos dang ldan pa'i gtam gyis zhes bya ba nas cang mi gsung ngo //	
zhes bya ba'i bar gong ma bzhin du'o //	
de nas yangs pa can gyi bram ze dang /	
khyim bdag rnams stan las langs te /	
bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs cig tu /	
sang bdag cag gi sdum par gdugs tshod sbyor zhing mchis na /	
gnang bar mdzad du gsol /	
bcom ldan 'das kyis bka' stsal pa /	
gnas 'jog gi bu dag /	
nga sngar nor can gyi mna' mas spyan drangs zin to //	
de nas yangs pa can gyi bram ze dang /	
khyim bdag @27b rnams rngam nas smras pa /	
shes ldan dag /	
nor can gcig pu la nor yod kyi /	
bdag cag la med dam /	
ci na des /	
sangs rgyas la sogs pa dge slong gi dge 'dun nyi ma re re gdugs tshod gsol zhing /	
bdag cag kho nas skabs ma thob par gyur /	
de la ji ltar bsgrub par bya /	
gzhan dag gis smras pa /	
gang gi tshe sangs rgyas la sogs pa dge slong	
gi dge 'dun gdugs tshod gsol zin nas gshegs par	
gyur pa de'i tshe /	
de'i khyim rdo ba re re nas bkogs te bshig go /	
de nas tshe dang ldan pa kun dga' bo nang par sngar langs te /	
lhung bzed dang chos gos thogs nas /	
khyim bdag nor can gyi khyim gang na ba der song ste phyin nas nub sgo nas zhugs nas /	
gdan ma bshams shing zhal zas kyang sta gon ma byas par mthong ngo //	
mthong nas kyang nor can gyi mna' ma la 'di skad ces smras so //	
nor can gyi mna' ma /	
sangs rgyas la sogs pa dge slong gi dge 'dun rnams spyan drangs nas ci /	
snying las chung dus gnas sam /	
des smras pa /	
'phags pa /	
ci ste de skad gsung /	
gdan ma bshams shing zhal zas rnams kyang sta gon ma byas par mthong ngo //	
'phags pa chab sgo gang nas zhugs /	
nub nas so //	
'phags pa byang nas zhugs shig /	
de nas byang nas zhugs na /	
ji tsam na /	
lha'i gdan bshams shing /	
lha'i zhal zas sta gon byas pa mthong ngo //	
mthong nas kyang shin tu ngo mtshar skyes par gyur te /	
de nas nor can gyi mna' ma'i @28a *//	
spyan 'dren gyis bcom ldan 'das la dus tshod gsol pa /	
btsun pa /	
gdugs tshod bshams shing mchis na /	
bcom ldan 'das /	
da de'i dus la bab par mkhyen par mdzad du	
gsol zhes bya ba nas dge slong gi dge 'dun	
gyi gung la gdan bshams pa nyid la bzhugs so	
// zhes bya ba'i bar gong ma bzhin du'o //	
de nas yangs pa can gyi bram ze dang /	
khyim bdag thams cad 'dus nas khyim bdag nor can gyi sgo na 'dug go /	
de nas bcom ldan 'das kyis khyim bdag nor can la 'di skad ces bka' stsal to //	
khyim bdag /	
yangs pa can gyi tshogs rngam nas sgo na 'dug ste /	
de dag gis khyod la gnod pa byas par 'gyur du 'ong gi /	
song la bzod pa mdzod cig /	
de phyir byung nas bzod pa gsol bar brtsams pa dang /	
de rnams kyis smras pa /	
khyim bdag /	
ci /	
khyod gcig pu la nor yod dam /	
gang gi phyir khyod kyis nyin re zhing sangs rgyas	
la sogs pa dge slong gi dge 'dun la gdugs	
tshod gsol te; kho bo cag gis skabs mi rnyed	
par byed / des smras pa /	
shes ldan dag /	
bdag gis tshogs kyi khrims su bcas pa ma thos kyi /	
de bas na /	
tshogs kyis bzod par bya ba'i rigs so //	
gzhan dag gis smras pa /	
shes ldan dag /	
skyes bu 'di ni /	
dam pa yin pas /	
'di la bzod par bya'o //	
zhes de rnams bzod par gyur pa dang /	
des smras pa /	
gal te de lta na nang du zhugs shig /	
@28b de rnams khyim du zhugs pa dang /	
gdan bzang po bshams shing zhal zas bsod pa rnams sta gon byas pa yang mthong ngo //	
mthong nas kyang shin tu ngo mtshar skyes par gyur nas /	
smras pa /	
khyim bdag /	
khyed 'ba' zhig sangs rgyas la sogs pa dge slong	
gi dge 'dun la gdugs tshod gsol bar 'os kyi	
/ kho bo cag ni /	
ma yin no //	
des de rnams la rin po che dag byin pa dang /	
de rnams kyis ma blangs so //	
de nas bcom ldan 'das kyis bka' stsal pa /	
rin po che 'di dag ni /	
rnyed par dka' ba yin gyi /	
longs shig /	
de rnams kyis blangs pa las /	
gang gis ci 'dra ba blangs pa de'i kha dog de 'dra ba kho nar snang bar gyur to //	
de nas nor can gyi mna' mas sangs rgyas la	
sogs pa dge slong gi dge 'dun bde bar bzhugs	
par rig nas / gtsang zhing bsod pa'i bza' ba dang /	
bca' ba dag gis zhes bya ba nas phyag bcabs te lhung bzed gyu bar rig nas /	
stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go /	
zhes bya ba'i bar gong ma bzhin du'o //	
de nas bcom ldan 'das kyis nor can dang /	
nor can gyi chung ma dang /	
nor can gyi bu dang /	
nor can gyi mna' ma rnams kyi bsam pa dang /	
bag la nyal dang /	
khams dang rang bzhin mkhyen nas /	
gang thos na nor can dang /	
nor can gyi chung ma dang /	
nor can gyi bu dang /	
nor can gyi mna' ma rnams kyis 'jig tshogs la lta ba'i ri'i rtse mo nyi shu mtho ba /	
ye shes kyi rdo rjes bcom ste rgyun du zhugs pa'i @29a *//	
'bras bu mngon sum du byas pa de lta bur	
'phags pa'i bden pa bzhi so sor rtogs par byed	
pa'i chos bshad pa mdzad de /	
de rnams kyis bden pa mthong nas lan gsum du	
ched du brjod pas ched du brjod pa zhes bya	
ba nas bdag cag ni /	
mngon par 'phags so //	
zhes bya ba'i bar gong ma bzhin du'o //	
bdag cag bcom ldan 'das dang /	
chos dang dge slong gi dge 'dun la skyabs su mchi lags kyi /	
bcom ldan 'das kyis bdag cag dge bsnyen du gzung du gsol /	
ji srid 'tsho ba'i bar du srog dang yang bsngos	
te skyabs su mchi bar mngon par dad lags so	
// de nas bcom ldan 'das kyis /	
nor can dang /	
nor can gyi chung ma dang /	
nor can gyi bu dang /	
nor can gyi mna' ma rnams la chos dang ldan pa'i gtam gyis yang dag par bstan /	
yang dag par 'dzin tu 'jug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so ////	
'dul ba gzhi /	
bam po nga bdun pa /	
dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
btsun pa /	
nor can dang /	
nor can gyi mchis brang dang /	
nor can gyi bu dang /	
nor can gyi mna' ma rnams kyis las ci zhig bgyis na /	
las de'i rnam par smin pas phyug cing nor mang	
la longs spyod che ba'i rigs @29b su skyes shing	
/ lha dang mi rnams kyi dpal nyams su myong bar gyur lags /	
bcom ldan 'das kyis bka' stsal pa /	
dge slong dag /	
'di rnams kho nas las rnams byas shing bsags pa tshogs rnyed pa zhes bya ba nas /	
'bras bu dag tu 'gyur ba nyid //	
ces bya ba'i bar gong ma bzhin no //	
dge slong dag /	
sngon byung ba /	
w'a ra n'a si na me tog phreng rgyun mkhan zhig yod pa des /	
rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed do //	
de lhan cig rtse bar byed /	
dga' bar byed /	
dga' mgur spyod par byed pa las khye'u zhig btsas so //	
des der yang rigs mnyam pa las chung ma blangs so //	
de dus phyi zhig na bkren zhing shin tu bkren par gyur nas /	
de dang /	
bu dang /	
chung ma dang /	
mna' mas brtson pa chen pos 'bad pas dar yug gcig cig grub nas /	
de nas me tog phreng rgyud mkhan yang de bgos nas rgyal po la me tog phreng 'bul /	
me tog phreng rgyud mkhan gyi chung ma yang de nyid bgos nas btsun mo la 'bul /	
me tog phreng rgyud mkhan gyi bu yang de nyid bgos nas gzhon nu rnams la 'bul /	
me tog phreng rgyud mkhan gyi mna' ma yang de	
nyid bgos nas rgyal po'i mna' ma rnams la me	
tog phreng 'bul bar byed do //	
sangs rgyas rnams 'byung ba med pa na /	
'jig rten du rang sangs rgyas dman pa dang /	
ngan pa la snying brtse ba /	
gnas mal bas mtha' la brten pa /	
@30a *// 'jig rten gyi yon gnas gcig bu dag 'byung bar 'gyur bas /	
ji tsam na /	
rang sangs rgyas shig ljongs rgyu zhing 'gro ba na /	
nyi ma nub ka'i dus su w'a ra n'a sir	
phyin nas me tog phreng rgyud mkhan de'i khyim grong	
khyer gyi sgo na 'dug pa de'i ldum rar nub	
mo gnas btab ste me'i khams la snyoms par zhugs	
so // de nas me tog phreng rgyud mkhan des /	
me'i phung po 'bar ba lar bur mthong nas de	
dad pa skyes te chung ma la smras pa dang	
de yang dad par gyur to //	
des bu la smras pa dang de yag dad par gyur to //	
des mna' ma la smras pa dang de yang dad par gyur to //	
de nas de rnams kyis gros bya bar brtsams pa dang /	
bdag cag sang zan ma zos kyang bla /	
'dus la rab tu byung ba /	
zhi ba /	
zhi ba'i bdag nyid can 'dir bshos gsol lo //	
de nas nam langs nas /	
de rnams kyis de la bsod snyoms phul lo //	
me tog phreng rgyud mkhan gyis smras pa /	
bzang mo /	
kho bo'i ras kyi bgo skal gang yin pa de ni /	
rab tu byung ba 'di la dbul lo //	
des smras pa /	
rje'i sras /	
bdag gi yang dbul lo //	
bus smras pa /	
bdag gi yang dbul lo //	
mna' mas smras pa /	
bdag gi yang dbul lo //	
des de rnams 'dus nas de la ras bskon to //	
bdag nyid chen po de dag ni /	
lus kyis chos ston gyi /	
tshig gis ma yin pas /	
de nas bdag nyid chen po de de rnams la	
snying brtse ba'i phyir nam @30b mkha' la 'phags nas	
/ 'bar ba dang /	
gsal ba dang /	
char 'bebs pa dang /	
glog 'byin pa'i cho 'phrul dag bya bar brtsams so //	
so so'i skye bo rnams ni /	
rdzu 'phrul la myur du sems gtod pa yin pas /	
shing rtsa ba nas bcad pa bzhin du rkang pa	
gnyis la gtugs te smon lam gdab par brtsams pa	
/ bdag cag gis yong nas dam pa 'di lta	
bu la bya ba byas pa'i dge ba'i rtsa ba	
/ 'dis / bdag cag phyug cing nor mang la /	
longs spyod che ba'i rigs su skye zhing /	
bdag cag gi khyim du lha dang /	
mi'i g-yang 'bab par gyur cig /	
'di la bu'i chos rnams kyang thob nas /	
'di bas khyad par 'phags pa'i ston pa mnyes par byed kyi /	
mi mnyes par byed par ma gyur cig /	
ces byas so //	
de nas rang sangs rgyas kyis de rnams la snying	
brtse bas rdzu 'phrul byas nas rgyal po'i khab kyi	
steng na phar chas te song ba dang /	
de'i grib mas rgyal po'i steng du bab pa dang /	
de gdong bstod de blta bar brtsams pa dang /	
bdag nyid chen po de mthong nas des bsam pa /	
bdag nyid chen po 'dis /	
yang su zhig gi bkren pa'i rtsa ba phyung bar gyur snyam mo //	
me tog phreng rgyud mkhan de rgyal po la me	
tog 'bul ba'i dus gang yin pa de las theg	
ge tsam zhig yol lo //	
rgyal po yang me tog la sdod cing 'dug go /	
de nas me tog phreng rgyud mkhan de /	
rgyal po'i zho shas 'tsho ba rnams kyis bkug pa dang /	
rgyal pos de la smras pa /	
ci'i phyir khyod kyis me tog de ring dus las yol /	
@31a *// des ji ltar gyur pa rgyas par smras pa dang /	
de nas rgyal pos ji snyed gyon pa byin no //	
de bzhin du me tog phreng rgyud mkhan gyi chung ma la ni /	
btsun mo rnams kyis ji snyed gyon pa byin no //	
me tog phreng rgyud mkhan gyi bu la ni /	
gzhon nu rnams kyis so //	
me tog phreng rgyud mkhan gyi mna' ma la ni /	
rgyal po'i mna' ma rnams kyis te /	
de mthong ba'i chos de nyid la nor gyi me tog mngon par grub par gyur te /	
dbul ba med par gyur to //	
dge slong dag /	
ji snyam du sems /	
de'i tshe de'i dus kyi me tog phreng rgyud mkhan gang yin pa de ni /	
nor can 'di nyid yin no //	
me tog phreng rgyud mkhan gyi chung ma gang yin pa de ni /	
nor can gyi chung ma yin no //	
me tog phreng rgyud mkhan gyi bu gang yin pa de ni /	
nor can gyi bu yin no //	
me tog phreng rgyud mkhan gyi mna' ma gang yin pa de ni /	
nor can gyi mna' ma yin te /	
'di dag gis rang sangs rgyas la bya ba byas shing /	
smon lam btab pa gang yin pa de'i las kyi rnam par smin pas /	
phyug cing nor mang la longs spyod che ba'i rigs su skyes nas /	
khyim du lha dang mi'i g-yang babs par gyur to //	
nga'i spyan snga nas kyang bden pa mthong bar byas te /	
nga rang sangs rgyas bye ba brgya stong bas khyad par du 'phags pa'i ston pa /	
'di dag gis mnyes par byas kyi /	
mi mnyes par ni ma yin no //	
dge slong dag /	
de lta bas na /	
las gcig tu gnag pa rnams kyi zhes bya ba nas @31b brtsam par bya ste /	
dge slong dag /	
khyed kyis de lta bu la bslab par bya'o //	
zhes pa'i bar gong ma bzhin du'o //	
de nas yangs pa can gyi bram ze dang /	
khyim bdag rnams lhag par yang mngon par dad par gyur nas stan las langs te /	
bcom ldan 'das gang na ba de logs su thal mo sbyar ba btud nas /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig la bdag cag gis dgung zla gsum du na	
bza' chos gos dang /	
bsod snyoms dang /	
gzims cha dang /	
snyun dpyad kyi rkyen sman dang yo byad rnams 'bul zhing mchis na /	
gnang bar mdzad du gsol /	
bcom ldan 'das kyis cang mi gsung bas yangs pa can gyi bram ze dang /	
khyim bdag rnams la gnang ngo //	
de nas yangs pa can gyi khyim bdag dang /	
bram ze rnams bcom ldan 'das cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag byas nas stan las langs te dong ngo //	
de nas yangs pa can gyi bram ze dang khyim bdag rnams kyis /	
de nyid kyi nub mo nas gtsang zhing bsod pa'i bza' ba dang /	
bca' ba dag sta gon byas te zhes bya ba	
nas phyag bcabs te lhung bzed gyu bar rig nas	
/ stan ches dma' ba zhig blangs te chos mnyan	
pa'i phyir bcom ldan 'das kyi spyan sngar 'dug go	
/ / zhes bya ba'i bar gong ma bzhin du'o //	
de nas bcom ldan 'das kyis yangs pa can gyi bram ze dang /	
khyim bdag rnams la chos dang ldan pa'i gtam gyis yang dag par bstan /	
@32a *// yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so //	
de nyid du nyi ma gnyis sam /	
gsum gyi bar du 'das so //	
yangs pa can gyi bram ze dang /	
khyim bdag rnams kyi 'khor rgya chen po mu ge dang bcas pa'i dus byung bas /	
de rnams kyi nye du dag zas kyi phyir nyi	
ma re re zhing 'ong bas de dag gis gtses	
par gyur nas / dge slong rnams la smras pa /	
'phags pa dag /	
mu ge dang bcas pa'i dus byung bas /	
bdag cag gi nye du dag skrur mchis te /	
de rnams la bdag cag gdugs gcig bzhin stsol bas /	
khyed cag dang de rnams la khyab par rngo mi thogs na /	
kye 'phags pa dag /	
bdag cag gis yo byad rnams dbul gyi /	
zhal ta kho na mdzod cig /	
dge slong rnams kyis smras pa; bcom ldan 'das la zhus te bya'o //	
zhes dge slong rnams kyis skabs de /	
bcom ldan 'das la gsol pa dang /	
bcom ldan 'das kyis bka' stsal pa /	
de lta bas na /	
rjes su gnang ste /	
dge slong rnams kyis zhal ta bya'o //	
bcom ldan 'das kyis dge slong rnams kyis zas kyi zhal ta bya'o zhes gsungs pas /	
de rnams kyis zhal ta bya bar brtsams te /	
ji tsam na /	
steng g-yogs med par thug pa 'tshed pa'i zhal ta byas pa las /	
lhas char phab pas des ma rung bar gyur pa'i skabs de /	
bcom ldan 'das la gsol pa dang /	
bcom ldan 'das kyis bka' stsal pa /	
steng g-yogs @32b med par btso bar mi bya'o //	
sgo khang dang /	
khyams su 'tshed par byed pa dang /	
bcom ldan 'das kyis bka' stsal pa /	
sgo khang dang /	
khyams su btso bar mi bya'o //	
dge slong dag /	
de lta bas na /	
rung ba'i gnas kyi gzhir mi rung ba ni /	
bcu po 'di dag ste /	
'di rnams su zas kyi zhal ta mi bya'o //	
bcu gang zhe na /	
steng g-yogs med pa dang /	
sgo khang dang /	
khyams dang /	
bsro khang dang /	
khrus khang dang rgyal po'i gnas dang /	
mchod rten gyi gnas dang /	
mu stegs can gyi gnas dang /	
khyim bdag gi gnas dang /	
dge slong ma'i dbyar khang ngo //	
gzhi bcu po 'di dag ni /	
rung ba ma yin pa'i gnas kyi gzhi yin te /	
de rnams su dge slong gis zas kyi zhal ta mi bya'o //	
zhal ta byed na /	
'gal tshabs can du 'gyur ro //	
sdom ni /	
nad bu can dang zas dag dang /	
g-yar tshus lhag pa dag dang yang //	
tshal gyi 'bras bu chu skyes dang //	
padma'i rtsa dang lug dag go /	
gleng gzhi ni /	
mnyan yod na'o //	
mnyan yod na /	
dge slong nad bu can zhig yod pas des sman pa la dris pa /	
bzhin bzang dag /	
kho bo la sman ston cig /	
des nad kyi gzhi dris nas smras pa /	
'phags pa /	
thug pa gsol cig dang sos par 'gyur ro //	
des smras pa /	
bzhin bzang /	
bcom ldan 'das kyis ma gnang ngo //	
sman pas smras pa /	
'phags pa /	
khyod kyi ston pa thugs rje can yin pas /	
'di nyid kyis rkyen byas nas gnang bar 'gyur ba'i gnas yod do //	
des skabs de dge slong rnams @33a *//	
la'o //	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
gal te sman pas thug pa 'thungs shig ces zer	
na; sman pas bsgo ba bzhin thug pa btung bar	
bya ste / de la 'gyod par mi bya'o //	
bcom ldan 'das kyis sman pas bsgo ba bzhin thug pa btung bar bya'o //	
zhes bka' stsal pa dang /	
de'i nad g-yog gis thug pa grang mo zhig khyer te byin no //	
de nas sman pa 'ongs nas dris pa /	
'phags pa /	
khyod bde 'am /	
des smras pa /	
bzhin bzang /	
mi bde'o //	
ci /	
khyod kyis thug pa ma gsol tam /	
'thungs so //	
ci 'dra ba zhig /	
grang mo'o //	
'phags pa /	
ma legs pa zhig bgyis so //	
sang ni /	
dron mo gsol cig /	
de nas de'i nad g-yog gis bslangs nas grang mo kho na rnyed nas /	
des de bsros te byin no //	
de nas sman pa 'ongs te de bzhin du dris pa dang /	
des smras pa /	
mi bde'o //	
ci /	
thug pa ma gsol tam /	
'thungs so //	
ci 'dra ba zhig /	
grang mo zhig bsros nas so //	
'phags pa /	
ma legs pa zhig bgyis so //	
de grang ste bsros pa lags kyi /	
sang ni /	
rang bzhin gyis dron por mdzod la gsol cig /	
de nas de'i nad g-yog gis /	
'bras dang snod sta gon byas nas /	
gtsug lag khang gi phyi rol gyi shing drung zhig tu btso bar brtsams pa las /	
de nas khva'i rtug pas /	
de ma rung bar byas pas /	
dge slong de phongs par gyur pa'i @33b skabs de /	
dge slong rnams la'o //	
dge slong rnams kyis ni /	
bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
de lta bas na /	
rung ba'i gnas bsko bar bya'o //	
bcom ldan 'das kyis rung ba'i gnas bsko bar bya'o //	
zhes bka' stsal pa dang /	
dge slong rnams kyis /	
ji 'dra ba dang ji tsam pa ma shes nas /	
bcom ldan 'das kyis bka' stsal pa /	
rung ba'i gnas lnga ste /	
rtsom pa'i mtha' can dang /	
sems gtod pa'i mtha' can dang /	
ba nyal ba lta bu dang /	
stong pa'i gnas dang /	
bskos pa'o //	
de la rtsom pa'i mtha' can ni /	
'di lta ste /	
dge slong lag gi blas gnas rtsom pa na /	
der thog mar gzhi 'di ni /	
dge 'dun gyi rung ba'i gnas su 'gyur ro //	
zhes sems bskyed cing tshig tu smras pa ste /	
'di ni /	
rung ba'i gnas rtsom pa'i mtha' can zhes bya'o //	
sems gtod pa'i mtha' can gang zhe na /	
'di lta ste /	
dge slong lag gi blas der thog mar rdo ba 'deg pa na /	
nye 'khor gyi dge slong rnams la smras pa /	
tshe dang ldan pa dag /	
gzhi 'di ni /	
dge 'dun gyi rung ba'i gnas su 'gyur bar nges par zungs shig /	
nges par zungs shig ces bya ba ste /	
'di ni /	
sems gtod pa'i mtha' can zhes bya'o //	
ba nyal ba lta bu gang zhe na /	
gang la sgo tha dad par gses pa ste /	
'di ni /	
ba nyal ba lta bu zhes bya'o //	
gnas stong pa gang zhe na /	
spangs pa'i gnas te /	
'di ni /	
gnas stong pa zhes bya'o //	
bskos pa gang zhe na /	
gsol ba dang gnyis kyi @34a *//	
las kyis bskos pa'o //	
dge slong rnams kyis ji ltar bsko ba ma shes nas /	
bcom ldan 'das kyis bka' stsal pa /	
gnas gang zhig thams cad zin par byas pa /	
nang mtshams dang /	
phyi rol nye 'khor 'dom gang dang bcas pa la /	
dge 'dun gyis 'dod na de bsko bar bya'o //	
bsko ba yang 'di ltar bya ste /	
gnas mal bshams la /	
gand'i brdungs te dris pa'i tshig gis dge slong rnams la yang dag par bsgo la /	
dge 'dun thams cad 'dug cing mthun par gyur pa dang /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
gnas thams cad lags pa /	
nang mtshams dang /	
phyi rol nye 'khor 'dom gang dang bcas pa 'di /	
dge 'dun gyi rung ba'i gnas su bsko na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyi gnas thams cad lags pa /	
nang mtshams dang /	
phyi rol nye 'khor 'dom gang dang bcas pa 'di /	
dge 'dun gyi rung ba'i gnas su bsko'o //	
'di ni /	
gsol pa'o //	
las ni /	
'di ltar bya ste /	
dge 'dun btsun pa rnams gsan du gsol /	
gnas thams cad lags pa /	
nang mtshams dang /	
phyi rol nye 'khor 'dom gang dang bcas pa 'di /	
dge 'dun gyi rung ba'i gnas su bsko bar bzhed de /	
de'i slad du dge 'dun gyis gnas thams cad lags pa /	
nang mtshams dang /	
phyi @34b rol nye 'khor 'dom gang dang bcas pa 'di /	
dge 'dun gyi rung ba'i gnas su bsko na /	
tshe dang ldan pa rnams las /	
gang dag /	
gnas thams cad lags pa /	
nang tshams dang /	
phyi rol nye 'khor 'dom gang dang bcas pa 'di /	
dge 'dun gyi rung ba'i gnas su bsko bar bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
dge 'dun gyis bzod cing gnang nas /	
dge 'dun gyis gnas thams cad bgyis lags pa /	
nang mtshams dang /	
phyi rol nye 'khor 'dom gang dang bcas pa 'di /	
dge 'dun gyi rung ba'i gnas su bskos lags te /	
'di ltar cang mi gsung pas de de bzhin du 'dzin to //	
gang du dge 'dun gyi rung ba'i gnas su bskos pa der /	
gnyis skabs dbye ste /	
mtshams kyi nang du btsos pa dang /	
mtshams kyi nang du zhag lon pa'o //	
sangs rgyas bcom ldan 'das yangs pa can gyi spre'u	
rdzing gi 'gram na khang pa brtsegs pa'i gnas na	
bzhugs so // yangs pa can na sde dpon seng ge zhes bya ba zhig gnas te /	
de'i nyen kor na gnas pa rnams kyis /	
de'i tshe ched du sha khyer te 'ongs nas /	
de yang za bar byed do //	
gang gi tshe des /	
bcom ldan 'das las bden pa mthong ba de'i tshe mi za bas /	
khyer te 'ongs na yang dge slong rnams la sbyin par byed do //	
dge slong rnams kyis kyang de dag zos pa dang mu stegs can rnams smod par byed /	
gzhogs 'phyas byed /	
kha zer bar byed de /	
shes ldan dag /	
sde @35a *//	
dpon seng ge'i ched du byas te sha khyer te 'ongs na ni /	
des de dag ma zos la /	
sh'akya'i sras kyi dge sbyong rnams la byin pa dang /	
sh'akya'i sras kyi dge sbyong rnams kyis ched du byas pa'i sha ni /	
zos so //	
zhes bya ba'i skabs de dag dge slong rnams kyis bcol ldan 'das la gsol pa dang /	
bcom ldan 'das kyis bka' stsal pa /	
ngas gnas gsum gyis rung ba ma yin pa'i sha bza' bar mi bya'o //	
zhes gsungs pa /	
gsum gang zhe na /	
bdag gi ched du byas par mngon sum du mthong ba /	
rung ba ma yin pa'i sha bza' bar mi bya'o //	
zhes gsungs pa dang /	
yid ches pa las khyod kyi ched du byas pa yin no //	
zhes thos pa /	
rung ba ma yin pa'i sha bza' bar mi bya'o //	
zhes gsungs pa dang /	
rang nyid kyi blo la rnam par rtog pa skyes pa /	
tshul las 'di ni /	
bdag gi ched du byas pa yin no //	
snyam du rung ba ma yin pa'i sha bza' bar mi bya'o //	
zhes gsungs pa yin no //	
dge slong dag /	
ngas gnas gsum gyis rung ba'i sha bza' bar bya'o //	
zhes gsungs pa /	
gsum gang zhe na /	
'dis bdag gi ched du byed par mngon sum du ma mthong ba rung ba'i sha bza' bar bya'o //	
zhes gsungs pa dang /	
yid ches pa las 'dis khyed kyi ched du byas pa ma yin no //	
zhes thos pa /	
rung ba'i sha bza' bar bya'o //	
zhes gsungs pa dang /	
bdag nyid kyi blo la rnam par @35b rtog skyes pa /	
tshul las 'di bdag gi ched du byas pa yin no snyam pa ma skyes pa /	
rung ba'i sha bza' bar bya'o //	
zhes gsungs pa yin no ////	
gleng gzhi ni /	
mnyan yod na'o //	
mu ge dang bcas pa'i dus byung nas /	
dge slong dag ltogs par gyur pas de rnams glos phab ste 'dug pa dang /	
bram ze dang /	
khyim bdag rnams kyis smras pa /	
'phags pa dag /	
gcig tu brtson par bya ba'i bstan pa la /	
ci'i slad du glos phab ste bzhugs shing /	
dge ba'i phyogs la brtson par mi mdzad /	
de rnams kyis smras pa /	
mu ge dang bcas pa'i dus byung bas /	
bsod snyoms lto 'grangs par mi rnyed pas /	
kho bo cag ltogs te nyam chung bas des na glos phab ste 'dug go /	
de rnams kyis smras pa /	
ci ste zhal tshus mi gsol /	
bcom ldan 'das kyis ma gnang ngo //	
khyod kyi ston pa ni /	
thugs rje can yin pas /	
gnang bar 'gyur ba gang yin pa'i gnas de yod do //	
zhes bya ba'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
de'i phyir rjes su gnang ste /	
mu ge'i sdug bsngal dgon pa 'di lta bur dge slong rnams kyis g-yar tshus bza' bar bya ste /	
'di la 'gyod par mi bya'o ////	
gleng gzhi ni /	
mnyan yod na'o //	
mu ge dang bcas pa'i dus byung nas /	
dge slong rnams la bram ze dang /	
@36a *// khyim bdag dad pa can rnams kyis smras pa /	
'phags pa dag /	
'di nyid du zas kyi bya ba mdzod cig /	
de rnams kyis zas kyi bya ba byas nas bsod	
snyoms sngar rnyed pa khyer nas gtsug lag khang du	
song ste / de rnams kyis mu ge'i skyon gyis de yang bza' bar 'dod na /	
'on kyang 'gyod pas ma zos pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
de'i phyir rjes su gnang ste /	
mu ge'i sdug bsngal dgon pa 'di lta bur 'dod na /	
sngar blangs zin to snyam du sems la /	
sngar rnyed pa yang bza' bar bya ste /	
'di la 'gyod par mi bya'o ////	
gleng gzhi ni /	
mnyan yod na'o //	
mu ge dang bcas pa'i dus byung nas /	
bram ze dang /	
khyim bdag dad pa can rnams kyis /	
dge slong rnams khyim gyi nang du zas la mgron du bos nas de rnams kyis zos pa dang /	
bca' ba las lhag ma zhig lus so //	
bram ze dang /	
khyim bdag rnams kyis smras pa /	
'phags pa dag /	
khyed kyi ched du sta gon bgyis pa lags kyi /	
bsnams te bzhud la phyis gsol cig /	
de rnams kyis khyer te dong ngo //	
dong nas de bza' bar 'dod nas 'gyod pas ma zos pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
de'i phyir rjes su gnang ste /	
mu ge'i sdug bsngal dgon pa 'di @36b lta bur /	
'di dag ni /	
byin pa yin no //	
snyam du bsam nas bza' bar bya ste /	
de la 'gyod par mi bya'o ////	
gleng gzhi ni /	
mnyan yod na'o //	
mu ge dang bcas pa'i dus byung nas /	
bram ze dang /	
khyim bdag dad pa can rnams kyis /	
dge slong rnams zas la mgron du bos te /	
de rnams kyis zos nas /	
bca' ba la sogs pa cung zad cig lhag ste /	
dge slong rnams dong ba dang /	
bram ze dang khyim bdag rnams kyis smras pa /	
'di ni /	
bdag cag gis 'phags pa dag kho na la yongs su btang ba lags te /	
'tshal te mchis la /	
khyed kho na la dbul lo zhes de rnams kyis khyer te 'ongs pa dang /	
dge slong rnams de la yang za bar 'dod nas 'gyod pas ma zos pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
de'i phyir rjes su gnang ste /	
mu ge'i sdug bsngal dgon pa 'di lta bur /	
sngar yongs su btang ba'o //	
snyam du bsam nas bza' bar bya ste /	
de la 'gyod par mi bya'o ////	
gleng gzhi ni /	
mnyan yod na'o //	
bram ze dang khyim bdag dad pa can rnams kyis	
nub phyogs kyi tshal na yod pa'i 'bras bu rnams	
grub nas / de rnams kyis bsam pa /	
'di dag ni /	
rnyed dka' ba yin pas /	
'phags pa rnams la dbul lo //	
zhes de dag gis dge slong rnams zas zos nas	
spangs pa byas pa rnams la de dag byin pa	
dang / dge slong rnams @37a *//	
kyis spangs pa byas zin to //	
zhes 'gyod pas ma zos pa dang /	
bram ze dang khyim bdag dad pa can rnams kyis smras pa /	
'phags pa dag /	
gang gi tshe bcom ldan 'das 'jig rten du ma byung ba de'i tshe /	
mu stegs can rnams la yon gnas bgyid pa las /	
da ni /	
bcom ldan 'das 'jig rten du byung nas khyed rnams	
kyang da ni yon gnas su gyur pa lags na	
/ gal te khyed kyis ma bzhes na /	
ci /	
bdag cag ni /	
dge ba'i bshul rgyags dang bral te 'jig rten 'di nas 'jig rten pha rol tu mchi bar bgyi'am /	
de lta bas na /	
thugs brtse bas bzhes shig pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
de'i phyir rjes su gnang ste /	
rnyed par dka' ba yin no //	
snyam du bsam nas bza' bar bya ste /	
de la 'gyod par mi bya'o //	
de la /	
tshal na yod pa'i 'bras bu ni /	
'di dag yin te /	
rgun 'brum dang /	
bal po se'u dang /	
'bra go dang /	
star ka dang /	
yon tshe dang /	
shing tog aur ma na dang /	
shing tog au ru ma yi ka dang /	
shing tog ni ke tsa dang /	
shing tog ba bhu dang /	
shing tog sin tsi ka'o ////	
gleng gzhi ni /	
mnyan yod na'o //	
bram ze dang /	
khyim bdag dad pa can rnams kyis /	
dge slong rnams zas zos zin pa dang chu nas skyes pa dag phul @37b ba dang /	
dge slong rnams 'dod kyang spangs pa byas zin to //	
zhes 'gyod pas ma zos pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
rnyed dka' ba yin no //	
snyam du bsam nas bza' bar bya ste /	
de la 'gyod par mi bya'o //	
de la /	
chu nas skye ba ni /	
'di dag yin te /	
autpa la'i rtsa ba dang /	
padma'i rtsa ba dang /	
ku mu da'i sa bon dang /	
padma'i sa bon no //	
gleng gzhi ni /	
mnyan yod na'o //	
tshe dang ldan pa sh'a ri'i bu khams ma snyoms pas khrag dang bad kan 'khrugs par gyur to //	
de'i rim gro byed pa tshe dang ldan pa mo'u 'gal gyi bu chen pos bsam pa /	
bdag rang gi blos ni /	
tshe dang ldan pa sh'a ri'i bu la lan mang du rim gro byas kyi /	
lan 'ga' yang sman pa la ma dris kyi /	
ma la bdag gis dri'o snyam nas /	
des sman pa la dris pa /	
bzhin bzang /	
tshe dang ldan pa sh'a ri'i bu khrag dang bad kan 'khrugs par gyur na /	
de'i sman ston cig /	
des smras pa /	
'phags pa /	
padma'i rtsa ba'i 'o ma stsol cig dang sos par 'gyur ro //	
tshe dang ldan pa mo'u 'gal gyi bu chen pos bsam pa /	
gal te bdag gis tshe dang ldan pa sh'a ri'i	
bu la padma'i rtsa ba phal ba'i 'o mas rim	
gro bya ba ni /	
bdag gi cha ma yin no //	
snyam du bsam nas /	
ji ltar sems mnyam par bzhag pas mnyan yod nas	
mi snang bar gyur te dal gyis 'bab ces bya	
ba'i 'gram du phyin par 'gyur ba de lta bu'i	
@38a *// ting nge 'dzin la snyoms par zhugs pa dang /	
klu'i rgyal po rab brtan gyi gnas dang nye bar gyur pa dang /	
de nas klu'i rgyal po rab brtan gyis mthong nas smras pa; 'phags pa /	
dgos pa ci zhig gi phyir byon /	
des smras pa /	
tshe dang ldan pa sh'a ri'i bu khrag dang bad kan 'khrugs nas /	
de la sman pas padma'i rtsa ba'i 'o ma bstan to //	
klu'i rgyal po rab brtan gyis smras pa /	
'phags pa /	
gal te de lta na re zhig gzhes shig /	
de dal gyis 'bab kyi nang du zhugs nas mi'i	
tshad tsam gyi padma'i rtsa ba dag bton cing bton	
cing / padma'i rtsa ba'i 'o ma padma'i 'dab ma'i	
skyo rar gzar nas tshe dang ldan pa mo'u 'gal	
gyi bu chen po'i lhung bzed bkang ngo //	
tshe dang ldan pa mo'u 'gal gyi bu chen pos	
padma'i rtsa ba gshags pa la blta bar brtsams pa	
dang / de nas klu'i rgyal po rab brtan gyis smras pa /	
'phags pa ci gzigs /	
padma'i rtsa ba dag gsol bar bzhed dam /	
de cang mi smra bar 'dug pa dang /	
smras pa /	
'phags pa bzhud cig dang bskur ro //	
de nas tshe dang ldan pa mo'u 'gal gyi bu chen pos /	
padma'i rtsa ba'i 'o mas lhung bzed bkang ba khyer	
nas dal gyis 'bab kyi 'gram nas mi snang bar	
byas te mnyan yod kyi rgyal bu rgyal byed kyi	
tshal / mgon med zas sbyin gyi kun dga' ra bar phyin to //	
de nas tshe dang ldan pa sh'a ri'i bus sman	
pas bstan pa bzhin @38b padma'i rtsa ba'i 'o ma	
'thungs pas sos par gyur to //	
klu'i rgyal po rab brtan gyis kyang glang po che	
nag po'i cha byad 'chang la padma'i rtsa ba khur	
gcig bskur nas / mnyan yod kyi rgyal bu rgyal byed kyi tshal du song la /	
gtsug lag khang gi khyim gyi mdun du zhog la shog /	
de rlung gi shugs ltar mgyogs pa'i mthus /	
mnyan yod kyi rgyal bu rgyal byed kyi tshal gyi	
gtsug lag khang du 'ongs nas padma'i rtsa ba rnams	
khyams kyi mdun du bzhag nas /	
slar log pa las /	
lam gyi phyed na tshal gyi bal glang mo zhig yod pa dang lhan cig 'dus par gyur to //	
dus gzhan zhig na /	
bal glang mo de las bal glang phrug gu zhig 'brangs te /	
'brangs pa'i mod la seng ge'i sgra 'byin to //	
de nas bal glang mo de skrag pas gcin rtug shor nas /	
bal glang phrug gu por te bros so //	
de nas rgyal po'i khab na gnas pa'i shing mkhan	
zhig shing gi ched du tshal du song ba las	
/ bal glang phrug gu de mthong nas khyim du blangs /	
bsnyun gsos bskyed de /	
nor gyis bskyangs pas /	
ming nor skyong nor skyong zhes bya bar grags so //	
kha cig ni /	
rgyal po gsal rgyal gyis rgyal po gzugs can snying	
po la nor skyong skyes su bskur ba las de	
mnyan yod kyi yul na gnas pa la skye bos	
nor gyis bskyangs pas na /	
nor skyong zhes 'don to //	
padma'i rtsa ba kha cig ni /	
tshe dang ldan pa mo'u 'gal gyi bu chen pos zos /	
kha cig ni /	
tshe dang ldan pa sh'a ri'i bus /	
kha cig ni /	
dge 'dun @39a *//	
la brims pa las 'on kyang lhag par gyur to //	
de nas dge slong rnams kyis spangs pa byas nas kyang za 'dod na /	
bdag cag gis spangs pa byas so //	
zhes ma zos pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
mi rnams kyis lha'i padma'i rtsa rnyed par dka' bas de'i phyir rjes su gnang ngo //	
padma'i rtsa ba rnyed par dka' ba yin no //	
snyam du bsam nas bza' bar bya ste /	
de la 'gyod par mi bya'o ////	
gleng gzhi ni; mnyan yod na'o //	
de'i tshe grong khyer bzang byed na bsod nams chen por shes par bya ba drug gnas te /	
khyim bdag lug ces bya ba dang /	
lug gi chung ma dang /	
lug gi bu dang /	
lug gi mna' ma dang /	
lug gi bran pho dang /	
lug gi bran mo'o //	
khyim bdag lug bsod nams che bar ji ltar shes she na /	
gal te bang mdzod stong pa rnams la bltas na; mthong ma thag kho nar gang bar 'gyur te /	
de ltar na /	
khyim bdag lug bsod nams che bar shes so //	
lug gi chung ma ji lta bu zhe na /	
des gcig gi don du snod du btsos pa ni /	
brgya stong gi bza' ba 'byung ste /	
lug gi chung ma ni /	
de lta bu yin no //	
lug gi bu ni /	
ji lta bu zhe na /	
de'i rked pa la lnga brgya ba'i snod btags te 'dug la /	
des gang gi @39b tshe brgya 'am /	
stong yongs su btang ba de'i tshe /	
de bzhin du gang bar 'dug ste /	
yongs su zad par mi 'gyur te /	
lug gi bu ni /	
de lta bu yin no //	
lug gi mna' ma ji lta bu zhe na /	
des gcig gi don du dri sbyar na /	
brgya stong khyed par 'gyur te /	
lug gi mna' ma ni /	
de lta bu yin no //	
lug gi bran pho ji lta bu zhe na /	
des gang gi tshe zhing la rol gcig rmos pa de'i tshe /	
zhing la rol bdun rmos par 'gyur te /	
lug gi bran pho ni /	
de lta bu yin no //	
lug gi bran mo ni /	
ji ltar bsod nams che bar shes she na /	
de gang gi tshe 'bras gtun gang tsam drus pa de'i tshe; bdun tsam du skyes par 'gyur te /	
de ltar na /	
lug gi bran mo bsod nams che ba yin no //	
de nas bcom ldan 'das kyis /	
khyim bdag lug gdul ba'i dus mkhyen nas /	
tshe dang ldan pa kun dga' bo la bka' stsal pa /	
kun dga' bo song la dge slong rnams la dge slong dag /	
de bzhin gshegs pa ni /	
ljongs rgyu zhing grong khyer bzang byed du gshegs kyi /	
khyed cag las /	
gang zhig de bzhin gshegs pa dang thabs cig tu	
ljongs rgyu zhing grong khyer bzang byed du 'dong bar	
spro ba de ni /	
chos gos rnams longs shig /	
ces sgos shig /	
btsun pa; bka' bzhin 'tshal zhes tshe dang ldan pa	
kun dga' bos bcom ldan 'das kyi ltar mnyan nas	
/ dge slong rnams la smras pa /	
tshe dang ldan pa dag /	
bcom ldan 'das ljongs @40a *//	
rgyu zhing grong khyer bzang byed du gshegs kyi /	
khyed cag las /	
gang zhig de bzhin gshegs pa dang thabs cig tu	
ljongs rgyu zhing grong khyer bzang byed du 'dong bar	
spro ba de ni /	
chos gos rnams longs shig /	
tshe dang ldan pa /	
bka' bzhin 'tshal zhes dge slong de rnams kyis tshe dang ldan pa kun dga' bo las mnyan to //	
de nas bcom ldan 'das dul ba 'khor dul ba /	
zhi ba 'khor zhi ba /	
dgra bcom pha 'khor dgra bcom pa dang /	
ljongs rgyu zhing grong khyer bzang byed du gshegs so //	
gang gi tshe bcom ldan 'das kyis mnyan yod du cho 'phrul chen po bstan pa de'i tshe /	
mu stegs can rnams mtha' 'khob tu dong ba las /	
de nas kha cig grong khyer bzang byed du dong nas gnas pa de rnams kyis /	
dge sbyong go'u ta ma 'ong ngo //	
zhes thos so //	
thos nas kyang rod rod por gyur nas /	
bdag cag sngon ni /	
dge sbyong go'u ta mas yul dbus nas spyugs so //	
de gal te 'dir 'ongs na /	
gdon mi za bar bdag cag 'di nas spyugs par 'gyur gyi /	
de la thabs shig bsham par bya'o //	
snyam mo //	
de rnams rigs kyi khyim bdag tu dong nas smras pa /	
chos thob par gyur cig /	
chos thob par gyur cig /	
'phags pa dag /	
de ci lags /	
shes ldan dag /	
bltas zin gyi /	
'gro'o //	
ci'i slad du /	
re zhig khyed cag gi 'byor @40b ba phun sum tshogs pa ni /	
kho bo cag gis mthong gi /	
ji srid rgud pa ma mthong ba de'i bar du 'dong ngo //	
'phags pa dag /	
bdag cag la rgud pa ci zhig 'byung bar 'gyur lags /	
shes ldan dag /	
dge sbyong go'u ta ma spu gri'i ser ba 'bebs shing /	
du ma zhig bu med pa dang /	
khyim thab med par byed cing 'ong ngo //	
'phags pa dang /	
gal te de lta na /	
gang gi dus kho nar gzhes par bgyi ba de kho na'i dus su bdag cag spang bar bgyi'am /	
bzhugs shig /	
ma bzhud cig /	
de rnams kyis smras pa /	
bdag cag ci ste 'dug /	
khyed cag kho bo cag gi nyan du mi btub bo //	
'phags pa dag /	
gsungs shig /	
mnyan par bgyi'o //	
de rnams kyis smras pa /	
shes ldan dag /	
grong khyer bzang byed kyi nye 'khor gyi skye bo'i tshogs thams cad gnas nas phyung la /	
grong khyer bzang byed kyi nang du tshud cig /	
rtsva sngon po rnams ni /	
rngos shig /	
'dug gnas rnams ni /	
bshig cig /	
me tog dang 'bras bu'i shing rnams ni /	
chod cig /	
chu rnams ni /	
dug blugs shig /	
de rnams kyis smras pa /	
'phags pa dag /	
bzhugs shig dang /	
thams cad bgyi'o //	
de nas de rnams kyis grong khyer bzang byed kyi	
nye 'khor gyi skye bo'i tshogs thams cad gnas nas	
bton nas grong khyer bzang byed kyi nang du btsud	
de / rtsva sngon po rnams ni /	
brngas /	
'dug gnas rnams ni /	
bshig /	
me tog dang @41a *//	
'bras bu'i shing rnams ni /	
bcad /	
chu rnams ni /	
dug blugs so //	
de nas lha rnams kyi dbang po brgya byin gyis bsam pa /	
bcom ldan 'das la bkur sti ma yin pa byed pa yal bar dor ba ni /	
bdag gi cha ma yin te /	
'di ltar /	
bcom ldan 'das kyis bskal pa grangs med pa gsum	
du dka' ba brgya stong du mas pha rol tu	
phyin pa drug yongs su rdzogs par mdzad pas /	
bla na med pa'i ye shes brnyes pa'i bcom ldan 'das de /	
'jig rten thams cad med pa'i yul stong du rgyu zhing gshegs par bya'am /	
ma la bdag gis bcom ldan 'das nyan thos kyi	
dge 'dun dang thabs cig tu bde ba la reg	
par bya'o // snyam nas /	
des rlung gtong ba'i lha'i bu la bsgo ba /	
song la chu dug can rnams skoms shig /	
char pa 'bebs pa'i lha'i bu la bsgo ba /	
'di rnams kyis bskams pa dang /	
khyod kyis chu yan lag brgyad dang ldan pas khongs shig /	
rgyal chen bzhi'i ris kyi lha rnams la yang bsgo ba /	
khyed kyis grong khyer bzang byed kyi nye 'khor du gnas thob cig /	
de nas rlung gtong ba'i lha'i bus ni /	
chu dug can rnams bskams so //	
char pa 'bebs pa'i lha'i bus ni /	
der yang chu yan lag brgyad dang ldan pas bkang ngo //	
rgyal chen bzhi'i ris kyi lha rnams kyis kyang grong	
khyer bzang byed kyi nye 'khor du gnas btab nas	
/ longs spyod rnams 'byor cing @41b rgyas par gyur to //	
mu stegs can rnams kyis grong khyer na gnas pa'i skye bo'i tshogs rnams bsags nas /	
de rnams kyis rtog chen dag mngags te ljongs rnams ci 'dra ltos shig /	
de rnams dong ba las /	
ljongs rnams lhag par yang 'byor cang rgyas par gyur pa mthong nas /	
slar 'ongs te smras pa /	
shes ldan dag /	
ljongs 'di lta bur 'byor cing rgyas pa ni /	
sngon lan 'ga' yang bdag cag gis ma mthong ngo //	
mu stegs can rnams kyis smras pa /	
shes ldan dag /	
khyod kyis mthong ngam /	
re zhig gang zhig sems med pa'i dngos po rnams kyang sgyur bar byed pa des /	
khyed cag sgyur bar mi byed pa de lta srid re skan /	
khyed cag rnam pa thams cad du bltas zin te /	
blta ba'i mtha' ma byas nas 'gro'o //	
de rnams kyis smras pa /	
'phags pa dag /	
bzhugs shig /	
khyed cag la dge sbyong go'u ta mas ci zhig bgyir mchis /	
de yang rab tu byung ba lags la /	
khyed kyang rab tu byung ba slong zhing 'tsho ba lags na /	
ci /	
des khyed cag gi slong ba bkag par 'gyur snyam mam /	
mu stegs can rnams kyis smras pa /	
dam zhig bca' ste /	
gal te khyed cag sus kyang dge sbyong go'u ta ma la lta bar 'gro bar mi bya zhing /	
gang zhig 'gro ba de la chad par karsha pa	
na drug cus bcad par khrims 'cha' na 'dug go	
/ de rnams kyis kyang khas blangs nas khrims su bcas so //	
de nas bcom ldan 'das ljongs rgyu zhing gshegs te /	
rim gyis grong khyer bzang @42a *//	
byed du gshegs nas /	
bzang byed kyi lho phyogs kyi gnas shig na bzhugs so //	
de'i tshe ser skya'i gzhi'i bram ze'i bu mo grong	
khyer bzang byed du bag mar btang ba de ra	
ba'i kha na 'dug pas /	
bcom ldan 'das mun khang na bzhugs pa mthong nas des bsam pa /	
bcom ldan 'das sh'akya'i rigs dga' bar mdzad pa /	
sh'akya'i rigs kyi rgyal po spangs nas /	
rab tu byung ba de ni /	
'di yin te /	
gal te 'di la them skas shig yod par gyur na /	
bdag mar me thogs la 'bab pa zhig /	
de nas bcom ldan 'das kyis de'i bsam pa thugs su chud nas /	
them skad shig sprul to //	
de nas de snying dga' ba dang /	
mgu ba dang /	
rab tu dga' bas mar me thogs te them skas las babs nas /	
bcom ldan 'das gang na ba der song ste phyin pa dang /	
bcom ldan 'das kyi spyan sngar mar me bzhag nas zhabs gnyis la mgo bos phyag byas te /	
chos mnyan pa'i phyir 'dug go /	
de nas bcom ldan 'das kyis de'i bsam pa dang /	
bag la nyal dang /	
khams dang rang bzhin mkhyen nas /	
de dang mthun pa'i 'phags pa'i bden pa bzhi so	
sor rtogs par 'gyur ba'i chos bshad pa mdzad de	
zhes bya ba nas skyabs su mchi bar mngon par	
dad lags so // zhes bya ba'i bar gong ma bzhin du'o //	
de nas bcom ldan 'das kyis bu mo de la 'di skad ces bka' stsal to //	
@42b bu mo khyod tshur shog /	
khyim bdag lug gang na ba der song la phyin pa dang /	
de la nga na re /	
nad med par gyur cig /	
ces smros la /	
'di skad ces kyang smros shig /	
khyim bdag khyod kyi ched kho nar nga 'dir 'ongs na /	
khyod sgo bcad nas 'dug pa /	
glo bur ba la ji ltar khyod byed pa de lta bur bya ba de ji ga rigs sam /	
gal te tshogs kyis khrims su bca' bar byas so //	
zhes smras pa dang /	
khyod kyi bu'i rked pa la lnga brgya pa'i snod btags te 'dug pa des /	
gal te brgya'am /	
stong 'gyed par btang na yang /	
gang ba nyid du 'dug cing yongs su zad par mi 'gyur na /	
khyod karsha pa na drug cu byin nas 'ong mi nus sam zhes smros shig /	
btsun pa /	
bka' bzhin 'tshal zhes /	
bu mo des bcom ldan 'das kyi ltar mnyan nas chas pa dang /	
bcom ldan 'das kyis ji ltar sus kyang mi tshor	
ba de ltar byin gyis brlabs nas khyim bdag lug	
gi gan du song ste phyin pa dang /	
smras pa /	
khyim bdag /	
bcom ldan 'das khyod la nad med par gyur cig /	
ces gsungs so //	
des smras pa /	
bu mo /	
sangs rgyas bcom ldan 'das la phyag 'tshal lo //	
khyim bdag la bcom ldan 'das kyis bka' stsal pa /	
khyod kho na'i ched du nga 'dir gshegs na /	
khyod sgo bcad nas 'dug pa /	
glo bur ba la ji ltar khyod byed pa de lta bur bya ba /	
ji ga rigs sam /	
des smras pa /	
bu mo /	
tshogs kyis khrims su bcas pa /	
sus kyang @43a *//	
dge sbyong go'u ta ma la blta ba'i phyir 'gro bar mi bya'o //	
gang zhig 'gro na de tshogs kyis karsha pa na drug cu'i chad pas gcad do //	
zhes dam bcas so //	
khyim bdag la bcom ldan 'das kyis bka' stsal pa /	
khyod kyi bu'i rked pa na lnga brgya pa'i snod cig btags te 'dug pa des /	
gal te brgya'am /	
stong 'gyed par btang na gang ba kho nar 'gyur zhing yongs su zad par mi 'gyur na /	
karsha pa na drug cu byin nas khyod 'ong par mi nus sam zhes gsung ngo //	
des bsam pa /	
'di ni /	
sus kyang mi shes na /	
bcom ldan 'das de ni /	
thams cad mkhyen pa yin pas 'gro'o //	
snyam nas /	
des karsha pa na drug cu sgor bzhag nas bram	
ze'i bu mos bstan pa'i them skas las bab ste	
bcom ldan 'das gang na ba der song ste phyin	
pa dang / bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan sngar chos mnyan pa'i phyir 'dug go /	
de nas bcom ldan 'das kyis khyim bdag lug gi bsam pa dang /	
bag la nyal ba dang /	
khams dang /	
rang bzhin mkhyen nas /	
'phags pa'i bden pa bzhi so sor rtogs par 'gyur ba de lta bu'i chos bshad pa mdzad de /	
khyim bdag lug gis de thos nas zhes bya ba	
nas rgyun du zhugs pa'i 'bras bu mngon sum du	
byas so // zhes bya ba'i bar gong ma bzhin du'o //	
des bden pa mthong nas gsol ba dang /	
@43b bcom ldan 'das /	
bzang byed na gnas pa'i skye bo'i tshogs 'di dag	
gis kyang ji ga 'di lta bu'i chos rnam pa	
sna tshogs 'thob par 'gyur pa lags sam /	
bcom ldan 'das kyis bka' stsal pa; khyim bdag /	
khyod la brten nas phal cher kun gyis thob pa kho nar 'gyur ro //	
de nas khyim bdag lug gis bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas song ste /	
de khyim du phyin nas grong khyer gyi nang du karsha pa na'i phung po gcer te /	
tshigs su bcad pas smras pa /	
gang zhig rgyal ba 'dod chags skyon bcom rtsod med pa //	
mtshungs pa med pa gser gyi mdog can blta 'dod pa //	
de ni 'jigs med snying gis shin tu nges byos la //	
myur du dengs shig de yi nor ni kho bos gzhal //	
skye bo'i tshogs kyis smras pa /	
khyim bdag /	
dge sbyong go'u ta ma mthong na dge bar 'gyur ram /	
des smras pa /	
dge bar 'gyur ro //	
de rnams kyis smras pa /	
gal te de lta na tshogs kho nas khrims su bcas pa /	
tshogs kho nas bshig tu zad mod /	
'di la 'gal ba ci zhig yod /	
de rnams kyis khrims su bcas pa bshig nas 'byung bar brtsams so //	
de nas phan tshun bsdos pas 'byung bar ma nus pa dang /	
gnod sbyin lag na rdo rjes 'dus pa'i skye bo	
la snying brtse ba'i phyir rdo rje 'phangs pas ra	
ba dral nas / srog chags brgya stong du ma kha cig @44a *//	
ni; ya mtshan skyes /	
kha cig ni /	
sngon gyi dge ba'i rtsa bas yang dag par bskul nas byung ngo //	
de nas skye bo'i tshogs chen po 'dus bas /	
bcom ldan 'das kyi nye 'khor dpag tshad gcig tshun chad 'khor bar 'dug go /	
de nas bcom ldan 'das kyis 'khor de rnams zil gyis mnan te /	
dge slong gi dge 'dun gyi gung la gdan bshams pa nyid la bzhugs nas /	
sems can du ma dag gi rgyud la dge ba'i	
rtsa ba skyed par byed pa'i chos bshad pa mdzad	
de / de thos nas kha cig gis ni /	
rgyun du zhugs pa'i 'bras bu mngon du byas so //	
zhes bya ba nas /	
kha cig gis ni /	
skyabs su 'gro ba dang /	
bslab pa'i gzhi rnams blangs so //	
zhes bya ba'i bar gong ma bzhin du'o ////	
'dul ba gzhi /	
bam po nga brgyad pa /	
bcom ldan 'das kyis yun ring po zhig tu chos bshad pas /	
gdugs tshod kyi dus las yol bar gyur to //	
khyim bdag lug gis gsol pa; bcom ldan 'das /	
zhal zas kyi mdzad pa mdzad du gsol /	
bcom ldan 'das kyis bka' stsal pa /	
khyim bdag /	
zas kyi dus las yol bar gyur to //	
des gsol pa /	
bcom ldan 'das /	
dus ma lags par rung ba ci lags /	
bcom ldan 'das kyis bka' stsal pa /	
mar dang /	
bu ram dang /	
hvags dang /	
sha kha ra dang /	
btung ba dag go /	
@44b de nas khyim bdag lug gis g-yos mkhan dag bkug ste /	
smras pa /	
shes ldan dag /	
dus ma yin pa'i bca' ba rnams myur du sta gon gyis shig /	
de rnams kyis dus ma yin pa'i bca' ba rnams sta gon byas so //	
de nas khyim bdag lug gis sangs rgyas la sogs	
pa dge slong gi dge 'dun la dus ma yin	
pa'i bca' ba dang /	
dus ma yin pa'i btung ba rnams kyis tshim par byas so //	
de nas bcom ldan 'das kyis khyim bdag lug 'khor	
dang bcas pa yang bden pa rnams la so sor	
bkod / ri bor na gnas pa'i skye bo'i tshogs	
de yang skal ba ji lta ba bzhin du btul	
te gshegs pa na /	
khyim bdag lug gis gsol pa /	
bcom ldan 'das /	
bshul gyi snyun rgyags kyi zong karsha pa na dag bzhes shig /	
bcom ldan 'das kyis bka' stsal pa /	
blang bar bya'o //	
bcom ldan 'das kyis karsha pa na blang bar bya'o //	
zhes bka' stsal pa dang /	
dge slong rnams kyis su zhig gis blang bar bya ba ma shes nas /	
bcom ldan 'das kyis bka' stsal pa /	
rung ba byed pas so //	
rung ba byed pa med nas /	
bcom ldan 'das kyis bka' stsal pa /	
dge tshul gyis so //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
bcom ldan 'das kyis /	
dge tshul gyi bslab pa'i gzhi bcu par gser dngul len pa gsungs la /	
bcom ldan 'das kyis dge tshul @45a *//	
gyis blang bar bya'o //	
zhes gsungs pa de /	
ji lta bu lags /	
bcom ldan 'das kyis bka' stsal pa /	
nye bar 'khor /	
ngas 'chang bar byed pa las dgongs te gsungs kyi /	
mi blang ba ni /	
ma yin te /	
de bas na /	
dge tshul gyis blang bar bya'i /	
blangs nas bdag gir ni mi bya'o //	
khyim bdag lug gis gsol pa /	
bcom ldan 'das /	
bu ram dag bzhes shig /	
bcom ldan 'das kyis bka' stsal pa /	
blang bar bya'o //	
dge slong rnams kyis su zhig gis ji ltar blang bar bya ba ma shes nas /	
bcom ldan 'das kyis bka' stsal pa /	
khyim pa'am /	
dge tshul med na /	
dge slong gis zhag bdun par byin gyis brlabs nas rang nyid kyis bkur bar bya'o //	
dge slong dag gis ji ltar byin gyis brlab par bya ba ma shes nas /	
bcom ldan 'das kyis bka' stsal pa /	
lag pa gnyis bkrus nas sbyin len byas te /	
lag pa g-yon pa'i steng du bzhag la /	
lag pa g-yas pas bkab nas /	
dge slong zhig gi mdun du 'dug nas /	
tshe dang ldan pa dgongs su gsol /	
bdag ming 'di zhes bya ba'i sman 'di dag tshangs	
par mtshungs par spyod pa rnams kyi phyir zhag bdun	
par byin gyis brlab bo //	
zhes de skad lan gnyis lan gsum du brjod par bya'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
bcom ldan @45b 'das kyis bu ram zhag bdun par byin gyis brlab par bya'o //	
zhes gang gsungs pa su zhig gis 'tshal bar bgyi lags /	
nye bar 'khor /	
gang zag lnga rnams kyis te /	
lam du zhugs pa dang /	
smyung ba byas pa dang /	
nad pa dang /	
dge bskos dang /	
lag gi blas so //	
dge slong ljongs rgyur chas pa rnams kyis /	
'bras dang /	
phye dag gi nang du bu ram bcug pa las /	
lam gyis ngal nas bza' bar 'dod nas /	
'gyod pas ma zos pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
zas des zas kyi bya ba byed mi nus pas /	
'bras dag gi nang du bcug pa gang yin pa de sprugs nas bza' bar bya'o //	
phye rnams gang yin pa de chus bkrus nas bza' bar bya'o //	
kha cig zhu bar gyur pa de /	
bkrur ma rung ste /	
zas dang bcas pa nyid du gyur nas /	
bcom ldan 'das kyis bka' stsal pa /	
snyug ma'i tshal pas bzhar la chus bkru bar bya'o //	
'on kyang zas med par bkru ma nus nas /	
bcom ldan 'das kyis bka' stsal pa /	
legs par bsal te chu'i nang du mnyes la btung bar byas nas /	
de tshags kyis btsags la btung bar bya ste /	
de la 'gyod par mi bya'o //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
bcom ldan 'das /	
khyim bdag lug dang /	
lug gi @46a *//	
mchis brang dang /	
lug gi bu dang /	
lug gi mna' ma dang /	
lug gi bran pho dang /	
lug gi bran mos las ci zhig bgyis na /	
des na /	
de drug bsod nams chen por gyur cing /	
bcom ldan 'das kyi spyan sngar bden pa mthong nas /	
'di dag gis bcom ldan 'das mnyes par bgyis kyi /	
ma mnyes par ni ma lags /	
bcom ldan 'das kyis bka' stsal pa /	
dge slong dag /	
'di dag nyid kyis las rnams byas shing bsags pa tshogs rnyed pa zhes bya ba nas /	
'bras bu dag tu 'gyur ba nyid //	
ces bya ba'i bar gong ma bzhin du'o //	
dge slong dag /	
sngon byung ba /	
w'a ra n'a si'i grong khyer du /	
rgyal po tshangs sbyin zhes bya ba rgyal srid byed du 'jug go /	
de'i tshe w'a ra n'a si'i grong khyer du ltas	
mkhan rnams kyis lo bcu gnyis su char mi 'bab	
pas / thur mas 'tsho ba'i mu ge chen po 'byung bar 'gyur ro //	
zhes lung bstan to //	
mu ge rnam pa gsum ni /	
za ma tog dang /	
rus gong dkar po dang /	
thur mas 'tsho ba'o //	
de la /	
za ma tog ces bya ba ni /	
za ma tog de'i nang du mi rnams kyis 'bru dag blugs te /	
ma 'ongs pa'i sems can rnams kyi ched du bzhag nas bdag cag shi na /	
'bru 'dis mi de dag gi bya ba byed par 'gyur ro //	
snyam pa ste /	
'di ni /	
za ma tog dang 'brel pas za ma tog ces bya'o //	
rus gong dkar po gang zhe na /	
dus @46b de na mi rnams kyis rus pa dag bsdus nas re zhig btsos te /	
ji tsam na /	
rus pa de dag dkar por gyur pa dang /	
de nas de'i khu ba 'thung ba ste /	
'di ni /	
rus gong dkar po dang 'brel pas rus gong dkar po zhes bya'o //	
thur mas 'tsho ba gang zhe na /	
dus de na mi rnams kyis g-yul gyi ser gnas	
'bru'i 'brum bu dag thur mas brus nas chu mang	
po'i snod du btsos nas 'thung ba ste /	
'di ni /	
thur ma dang 'brel bas thur mas 'tsho ba zhes bya'o //	
de nas rgyal po tshangs sbyin gyis w'a ra n'a sir dril sgrog tu bcug pa /	
w'a ra n'a si na gnas pa'i shes ldan grong khyer pa dag nyon cig /	
ltas mkhan rnams kyis lo bcu gnyis su char mi 'bab pas /	
za ma tog dang /	
rus gong dkar po dang /	
thur mas 'tsho ba'i mu ge 'byung bar lung bstan gyi /	
khyed las /	
gang dag lo bcu gnyis kyi bza' ba yod pa de rnams ni /	
'khod cig /	
gang dag la med pa de dag ni /	
gar dga' bar dengs la /	
mu ge med cing lo legs par gyur nas slar sheg cig /	
de'i tshe na w'a ra n'a si na khyim bdag phyug cing nor mang ba /	
longs spyod che ba /	
'khor yangs shing rgya che ba zhig yod de /	
des mngan bkug ste /	
smras pa /	
kye nang rje /	
kho bo 'khor dang bcas pa'i lo bcu gnyis kyi bza' ba yod dam /	
des smras pa /	
dpon po /	
mchis so //	
de de nyid na gnas pa las /	
mu ge de lo brgyud ma kho nar byung bas /	
de'i bang mdzod rnams yongs su zad pas /	
@47a *// 'khor gyi skye bo thams cad shi bar gyur te /	
bdag nyid dang drug cig lus so //	
de nas khyim bdag des bang mdzod rnams phyags pa las /	
'bras bre'u chung gang zhig byung nas /	
de chung mas snod du blugs te btsos so //	
sangs rgyas rnams 'byung ba med pa na /	
rang sangs rgyas zhes bya ba nas 'jig rten gyi yon gnas gcig pu dag /	
'jig rten du 'byung bar 'gyur bas zhes bya ba'i bar gong ma bzhin du'o //	
ji tsam na /	
rang sangs rgyas shig ljongs rgyu zhing song ba dang /	
w'a ra n'a sir phyin nas /	
snga dro sham thabs bgos /	
lhung bzed dang chos gos thogs te /	
w'a ra n'a sir bsod snyoms la zhugs pa na /	
khyim bdag des kyang bza' ba bsdogs pa dang /	
rang sangs rgyas de yang rim bzhin du bsod snyoms la rgyus nas /	
de'i khyim du phyin to //	
khyim bdag des /	
de lus mdzes shing sems dang ba mthong ngo //	
mthong nas kyang bsam pa /	
'di bdag gis zos kyang gdon mi za bar srog dang 'bral bar 'gyur gyi /	
ma la bdag gi skal pa rab tu byung ba 'di la sbyin no //	
snyam nas /	
des chung ma la smras pa /	
bzang mo /	
kho bo'i skal pa ni /	
rab tu byung ba 'di la dbul lo //	
des bsam pa /	
bdag gi khyim thab mi za na /	
bdag gis ci ste bza' snyam nas /	
des smras pa /	
rje'i sras /	
bdag gi skal pa yang 'di la dbul lo //	
de @47b bzhin du bu dang /	
mna' ma dang /	
bran pho dang /	
bran mos kyang dpyad nas rang rang gi skal ba yongs su btang ste /	
de nas de thams cad 'dus nas /	
rang sangs rgyas la bsod snyoms phul lo //	
bdag nyid chen po de dag ni /	
lus kyis chos ston gyi /	
tshig gis ni /	
ma yin pas /	
des ngang pa'i rgyal po 'dab ma brkyang ba ltar steng gi nam mkha' la mngon par 'phags nas /	
'bar ba dang /	
gsal ba dang /	
char 'bebs pa dang /	
glog 'byin pa'i cho 'phrul dag bya bar brtsams so //	
so so'i skye bo dag ni /	
rdzu 'phrul la myur du sems gtod pa yin pas /	
shing rtsa ba nas bcad de 'gyel ba bzhin du rkang pa gnyis la gtugs nas /	
smon lam ci 'dod pa gdab par rtsom ste /	
khyim bdag gis smon lam btab pa /	
bdag gis yon gnas dam pa 'di lta bu la	
bya ba byas pa'i dge ba'i rtsa ba gang yin	
pa 'dis / bdag gis gal te bang ba dang /	
bang mdzod stong pa dag la bltas pa na /	
mthong ba de'i mod la gang bar gyur cig /	
'di lta bu'i chos rnams kyang thob nas /	
'di bas khyad par du 'phags pa'i ston pa rnams mnyes par bgyid cing /	
mi mnyes par mi bgyid par gyur cig /	
chung mas smon lam btab pa /	
bdag gis yon gnas dam pa 'di lta bu la	
bya ba byas pa'i dge ba'i rtsa ba gang yin	
pa 'dis / bdag gis gal te gcig gi don du snod du btsos pa de brgya'am /	
stong gis zos kyang ji srid bdag gis sbyor ba ma btang ba'i @48a *//	
bar yongs su zad par mi 'gyur zhing /	
'di lta bu'i chos rnams kyang thob nas /	
'di bas khyad par du 'phags pa'i ston pa rnams mnyes par bgyid cing /	
mi mnyes par mi bgyid par gyur cig /	
bus smon lam btab pa /	
bdag gis yon gnas dam pa 'di lta bu la	
bya ba byas pa'i dge ba'i rtsa ba gang yin	
pa 'dis / bdag gi rked pa la lnga brgya pa'i snod btags te 'dug pa /	
gal te brgya'am /	
stong 'gyed par btang yang gang ba nyid du 'dug ste /	
yongs su zad par mi 'gyur zhing /	
'di lta bu'i chos rnams kyang thob nas /	
'di bas khyad par du 'phags pa'i ston pa rnams mnyes par bgyid cing /	
mi mnyes par mi bgyid par gyur cig /	
mna' mas smon lam btab pa /	
bdag gis yon gnas dam pa 'di lta bu la	
bya ba byas pa'i dge ba'i rtsa ba gang yin	
pa 'dis / bdag gis gal te gcig gi phyir dri rnams sbyar na /	
des brgya'am /	
stong byugs kyang ji srid kyang sbyor ba ma btang gi bar du zad par mi 'gyur zhing /	
'di lta bu'i chos rnams kyang thob nas /	
'di bas khyad par du 'phags pa'i ston pa rnams mnyes par bgyid cing /	
mi mnyes par mi bgyid par gyur cig /	
bran phos smon lam btab pa /	
bdag gis yon gnas dam pa 'di lta bu la	
bya ba byas pa'i dge ba'i rtsa ba gang yin	
pa 'dis / bdag gis gal te zhing rol gcig rmos na /	
rol bdun @48b rmos par 'gyur zhing /	
'di lta bu'i chos rnams kyang thob nas /	
'di bas khyad par du 'phags pa'i ston pa rnams mnyes par bgyid cing /	
mi mnyes par mi bgyid par gyur cig /	
bran mos smon lam btab pa /	
bdag gis yon gnas dam pa 'di lta bu la	
bya ba byas pa'i dge ba'i rtsa ba gang yin	
pa 'dis / bdag gis gal te snod gang tsam brus pa gang yin pa des /	
snod bdun tsam du 'phel bar 'gyur zhing /	
'di lta bu'i chos rnams kyang thob nas /	
'di bas khyad par du 'phags pa'i ston pa rnams mnyes par bgyid cing /	
mi mnyes par mi bgyid par gyur cig /	
de rnams kyis de lta bu'i smon lam btab nas /	
rang sangs rgyas bdag nyid chen po de /	
de rnams la snying brtse ba'i phyir rdzu 'phrul gyis chas pa dang /	
ji tsam na /	
rgyal po tshangs sbyin steng gi khang bzang gi gzhir song ste 'dug pa las /	
de rdzu 'phrul gyis song ba'i grib ma rgyal po tshangs sbyin gyi steng du bab nas /	
des gyen du blta bar brtsams pa las /	
rang sangs rgyas de mthong nas /	
de 'di snyam du /	
bdag nyid chen po 'di'i rdzu 'phrul gyi gshol chen	
pos yang su zhig gi bkren pa'i drungs phyung bar	
gyur snyam mo // de nas khyim bdag de /	
re ba chen pos mdzod dang /	
bang mdzod rnams la blta ba dang /	
ji tsam na /	
gang bar mthong ngo //	
des chung ma la smras pa /	
re zhig kho bo'i smon lam ni /	
rdzogs par gyur gyi /	
da khyed cag gi blta'o //	
de nas @49a *//	
bran mos 'bras snod gang tsam brus na /	
bdun cam du 'phel bar gyur te //	
chung mas gcig gi don du snod du btsos pa	
la de dag thams cad kyis zos kyang de kho	
na bzhin du 'dug /	
nye 'khor gyi srog chags brgya stong phrag du mas zos kyang de kho na bzhin du 'dug go /	
de nas khyim bdag des w'a ra n'a sir dril sgrog tu bcug pa; shes ldan dag /	
khyed cag las su zhig ci don du gnyer ba de shog cig /	
w'a ra n'a sir sgra gsal ba dang /	
sgra chen por byung ba rgyal pos thos nas /	
des smras pa /	
shes ldan dag /	
sgra gsal ba dang /	
sgra chen po 'di ci zhig yin /	
blon po rnams kyis smras pa /	
lha /	
khyim bdag che ge mo zhig ces bgyi bas mdzod dang /	
bang ba rnams phye ba lags so; ;rgyal pos smras pa /	
gang gi tshe 'jig rten thams cad shi zin pa de'i tshe /	
khyim bdag des mdzod dang /	
bang ba rnams phye'am /	
shes ldan dag /	
khyim bdag de khug cig /	
de rnams kyis bkug pa dang /	
de nas rgyal pos smras pa /	
khyim bdag /	
gang gi tshe 'jig rten thams cad shi zin pa de'i tshe /	
khyim gyi mdzod dang /	
bang ba rnams phye 'am /	
lha /	
su'i mdzod dang /	
bang ba rnams phye /	
'on kyang de ring kho nar sa bon stsal ba'i 'bras bu de ring nyid du grub lags so //	
rgyal pos smras pa /	
de ji lta bu zhig /	
des skabs de rgyas par @49b smras pa dang /	
rgyal pos smras pa /	
khyim bdag /	
khyod kyis bdag nyid chen po de la bsod snyoms phul lam /	
lha /	
bdag gis phul lo //	
de yang lhag par dad par gyur nas /	
tshigs su bcad pas smras pa /	
kye ma'o yon tan las byung ba'i //	
skyon kun rnam par spangs pa'i zhing //	
de la sa bon btab pa yi //	
'bras bu deng nyid thob par gyur //	
dge slong dag /	
ji snyam du sems /	
khyim bdag dang /	
khyim bdag gi chung ma dang /	
khyim bdag gi bu dang /	
khyim bdag gi mna' ma dang /	
khyim bdag gi bran pho dang /	
khyim bdag gi bran mo gang yin pa de ni /	
khyim bdag lug dang /	
khyim bdag lug gi chung ma dang /	
lug gi bu dang /	
lug gi mna' ma dang /	
lug gi bran pho dang /	
lug gi bran mo 'di dag nyid yin no //	
'di dag gis //	
rang sangs rgyas la bya ba byas shing smon lam	
btab pa gang yin pa'i las kyi rnam par smin	
pas drug car yang bsod nams chen por gyur cing	
/ nga'i spyan sngar bden pa mthong zhing /	
rang sangs rgyas bye ba brgya stong bas ches khyad	
par du 'phags pa'i ston pa nga mnyes par byas	
kyi / mi mnyes par ma yin no //	
dge slong dag /	
de lta bas na /	
las gcig tu gnag pa rnams kyi rnam par smin pa ni /	
gcig tu gnag pa yin la /	
gcig tu dkar ba rnams kyi ni /	
gcig tu dkar ba yin pa zhes bya ba nas rtsal bar bya ste /	
dge slong dag /	
khyed kyis de lta bu la bslab par bya'o //	
zhes bya ba'i bar @50a *//	
gong ma bzhin du'o ////	
sdom ni /	
ke na'i bu yis btung ba blangs //	
ka shi'i tshong rdal nas thug dang /	
sdig can du ni bca' ba dang //	
'gyod dang sbyar ba'i zas dag go /	
bcom ldan 'das yul au du ma'i gnas na bzhugs so //	
de'i tshe drang srong ke na'i bu /	
gnas ni /	
yul au du ma'i gnas na 'dug go /	
nyin par ni /	
rdzing bu dal gyis 'bab kyi 'gram na gnas so //	
bcom ldan 'das kyis dgongs pa /	
ngas gang du 'jig rten skyong ba bzhi rnams la chos bshad na /	
der ngas tshegs chung ngus drang srong ke na'i bu thul bar 'gyur snyam pa dang /	
de nas bcom ldan 'das 'di snyam du dgongs te /	
ma la ngas rdzing bu dal gyis 'bab kyi 'gram du bshad na /	
der thul bar 'gyur ro //	
snyam mo; ;de nas bcom ldan 'das kyis 'jig rten pa'i thugs bskyed de /	
chos nyid kyis /	
gang gi tshe sangs rgyas bcom ldan 'das rnams kyis 'jig rten pa'i thugs bskyed pa de'i tshe /	
brgya byin dang /	
tshangs pa la sogs te /	
lha rnams kyis bcom ldan 'das kyi dgongs pa sems kyis shes par 'gyur bas /	
rgyal po rnam thos kyi bus bsam pa /	
bcom ldan 'das kyis ci zhig gi phyir 'jig rten pa'i thugs bskyed pa mdzad pa bltas na /	
bdag cag 'jig rten skyong ba bzhi rnams kho na la chos bshad par bzhed do //	
snyam du rig nas /	
gnod sbyin @50b gyi sde dpon chen po lnga rtsen la bsgo ba /	
lnga rtsen song la /	
rdzing bu dal gyis 'bab kyi 'gram du bcom ldan 'das kyi gdan shoms te /	
'dun pa chen po 'dus pa na sus kyang de'i	
mdangs 'phrog par mi 'gyur bar drang srong ke na'i	
bu'i srung ma gcig kyang skos shig /	
des rdzing bu dal gyis 'bab kyi 'gram du drang	
srong ke na'i bu'i srung ma bzhag nas gnas shom	
par rtsom pa na /	
de na skye bo'i tshogs chen po'i ca co'i sgra byung ba dang /	
de nas drang srong ke na'i bu /	
ca co'i sgras langs nas /	
srung ma de la dris pa /	
ca co'i sgra 'di ci zhig /	
des smras pa /	
gdan shom par byed pa'i 'o //	
ci /	
kho bo'i phyir ram /	
khyod kyi phyir ni ma yin mod kyi /	
'on kyang sangs rgyas bcom ldan 'das kyi phyir yin no //	
khyod 'di na ci zhig la sdod /	
khyod kho na srung ngo //	
ci'i phyir /	
'byung po mang po 'du bar 'gyur bas so //	
des smras pa /	
dge sbyong go'u ta ma de /	
su zhig srung bar byed par 'gyur /	
des smras pa /	
bcom ldan 'das de la su zhig srung /	
bcom ldan 'das de nyid ni /	
'jig rten lha dang bcas pa'i srung ma mdzad do //	
zhes byas pa dang /	
drang srong ke na'i bus thos nas cang mi smra'o //	
de nas bcom ldan 'das snga dro na bza' sham thabs man bas te /	
lhung bzed dang chos gos bsnams nas /	
au du mar bsod snyoms la zhugs te /	
au du mar bsod snyoms spyad nas zas kyi bya ba mdzad de /	
zas phyi ma'i bsod snyoms spangs nas /	
ji ltar thugs mnyam par @51a *//	
bzhag na /	
dge slong gi dge 'dun dang thabs cig tu au du ma nas mi snang bar gyur te /	
rdzing bu dal gyis 'bab kyi 'gram du byon par	
'gyur ba de lta bu'i ting nge 'dzin la snyoms	
par zhugs so // de nas bcom ldan 'das dge	
slong gi dge 'dun gyi gung la gdan bshams pa	
nyid la bzhugs so //	
de nas rgyal po chen po yul 'khor skyong dri za du ma'i 'khor dang /	
dri za brgya phrag du ma'i 'khor dang /	
dri za stong phrag du ma'i 'khor dang /	
dri za brgya stong phrag du ma'i 'khor dang /	
lha'i nor bus thu ba bkang ste /	
bcom ldan 'das gang na ba der song nas phyin pa dang /	
bcom ldan 'das la lha'i nor bu rnams kyis gtor nas /	
bcom ldan 'das kyi zhabs gnyis la mgo bos phyag byas te /	
bcom ldan 'das dang dge slong gi dge 'dun la	
mdun gyis bltas nas shar phyogs su brten te 'dug	
go / rgyal po chen po 'phags skyes po yang /	
grul bum du ma'i 'khor dang /	
grul bum brgya phrag du ma'i 'khor dang /	
grul bum stong phrag du ma'i 'khor dang /	
grul bum brgya stong phrag du ma'i 'khor dang /	
lha'i mu tig gis thu ba bkang ste /	
bcom ldan 'das gang na ba der song nas phyin pa dang /	
bcom ldan 'das la lha'i mu tig gis gtor nas /	
bcom ldan 'das kyi zhabs gnyis la mgo bos phyag byas te /	
bcom ldan 'das dang dge slong gi dge 'dun la	
mdun gyis bltas @51b nas lho phyogs su brten te	
'dug go / rgyal po chen po mig mi bzang yang klu du ma'i 'khor dang /	
klu brgya phrag du ma'i 'khor dang /	
klu stong phrag du ma'i 'khor dang /	
klu brgya stong phrag du ma'i 'khor dang /	
lha'i me tog autpa la dang /	
padma dang /	
ku mu da dang /	
padma dkar po dang /	
man d'a ra ba rnams kyis thu ba bkang ste /	
bcom ldan 'das gang na ba der song ste phyin pa dang /	
bcom ldan 'das la lha'i me tog autpa la dang /	
padma dang /	
ku mu da dang /	
padma dkar po dang /	
man d'a ra ba rnams kyis gtor nas /	
bcom ldan 'das kyi zhabs gnyis la mgo bos phyag byas te /	
bcom ldan 'das dang dge slong gi dge 'dun la	
mdun gyis bltas nas nub phyogs su brten te 'dug	
go / rgyal po chen po rnam thos kyi bus kyang /	
gnod sbyin du ma'i 'khor dang /	
gnod sbyin brgya phrag du ma'i 'khor dang /	
gnod sbyin stong phrag du ma'i 'khor dang /	
gnod sbyin brgya stong phrag du ma'i 'khor dang /	
lha'i dbyig dang gser gyis thu ba bkang ste /	
bcom ldan 'das gang na ba der song nas phyin pa dang /	
bcom ldan 'das la lha'i dbyig dang gser gyis gtor nas /	
bcom ldan 'das kyi zhabs gnyis la mgo bos phyag byas te /	
bcom ldan 'das dang dge slong gi dge 'dun la mdun gyis bltas nas /	
byang phyogs su brten te 'dug go /	
de la dbus pa'i rigs ni /	
gnyis yin te /	
yul 'khor skyong dang /	
'phags skyes po'o //	
mtha' 'khob pa'i @52a *//	
rigs ni /	
gnyis te /	
mig mi bzang dang /	
rnam thos kyi bu'o //	
de nas bcom ldan 'das 'di snyam du dgongs te /	
gal te ngas dbus pa'i chig gis chos bshad na; gnyis kho nas shes par 'gyur gyi /	
gnyis kyis ni /	
mi shes la /	
gal te mtha' 'khob pa'i tshig gis bshad na /	
gnyis kho nas shes par 'gyur gyi /	
gnyis kyis ni /	
mi shes pas /	
ma la ngas gnyis la ni /	
dbus pa'i tshig gis chos bshad do //	
gnyis la ni /	
mtha' 'khob pa'i tshig gis bshad do //	
snyam du dgongs nas /	
rgyal po chen po yul 'khor skyong la bka' stsal pa /	
rgyal po chen po /	
'di ltar /	
lus zhig pa dang /	
tshor ba gsil bar gyur pa dang /	
'du shes 'gag pa dang /	
'du byed rnams nye bar zhi bar gyur pa dang /	
rnam par shes pa nub par gyur pa de nyid sdug bsngal gyi mtha' yin no //	
chos kyi rnam grangs 'di bka' stsal pa na /	
rgyal po chen po yul 'khor skyong dang /	
de dang skal ba mnyam pa'i dri za brgya stong	
phrag du ma chos rnams la chos kyi mig rdul	
med cing dri ma dang bral ba skyes so //	
de nas bcom ldan 'das kyis rgyal po chen po 'phags skyes po la bka' stsal pa /	
rgyal po chen po; de la /	
khyod kyis mthong ba la mthong ba tsam dang /	
thos pa dang /	
rtogs pa dang /	
rnam par shes pa la rnam par shes pa tsam du gyis shig /	
chos kyi rnam grangs 'di bka' stsal @52b pa na /	
rgyal po chen po 'phags skyas po dang /	
de dang skal ba mnyam pa'i grul bum brgya stong	
phrag du ma chos rnams la chos kyi mig rdul	
med cing dri ma dang bral ba skyes so //	
de nas bcom ldan 'das kyis rgyal po chen po mig mi bzang la bka' stsal pa /	
de ltar na /	
rgyal po chen po /	
ae ni /	
me ne /	
dab phe /	
da dab phe /	
'di nyid sdug bsngal gyi mtha' yin no //	
chos kyi rnam grangs 'di bka' stsal pa na /	
rgyal po chen po mig mi bzang dang /	
de dang skal pa mnyam pa'i klu brgya stong phrag	
du ma chos rnams la chos kyi mig rdul med	
cing dri ma dang bral ba skyes so //	
de nas bcom ldan 'das kyis rgyal po chen po rnam thos kyi bu la bka' stsal pa /	
de ltar na /	
rgyal po chen po /	
m'a sh'a /	
tu sh'a /	
sam sh'a m'a /	
sarba tra bi r'a d'i /	
'di nyid sdug bsngal gyi mtha' yin no //	
chos kyi rnam grangs 'di bka' stsal pa na /	
rgyal po chen po rnam thos kyi bu dang /	
de dang skal pa mnyam pa'i gnod sbyin brgya stong	
phrag du ma chos la chos kyi mig rdul med	
cing dri ma dang bral ba skyes so //	
bcom ldan 'das kyis dgongs pa /	
da ni /	
bdag yongs su mya ngan las 'da' pa'i dus la khad kyis nye na /	
su la bstan pa gtad nas /	
yongs su mya ngan las 'da'/	
gal te lha rnams la ni /	
lha rnams bag med pa la dga' ba mang bas yun ring du gnas par mi 'gyur ro //	
'on te mi rnams la ni /	
mi ni /	
tshe thung ba yin pas de bzhin du yun ring du gnas par mi 'gyur gyi /	
ma la ngas lha @53a *//	
dang /	
mi rnams dang /	
dge slong 'od srung la gtad nas yongs su mya ngan las 'da'o //	
snyam du dgongs nas /	
rgyal po chen po yul 'khor skyong la bka' stsal pa /	
rgyal po chen po /	
khyod kyis nga yongs su mya ngan las 'das pa'i bstan pa shar phyogs nas srung ba byos shig /	
rgyal po chen po 'phags skyes po la bka' stsal pa /	
rgyal po chen po /	
khyod kyis kyang lho phyogs nas srung ba byos shig /	
rgyal po chen po mig mi bzang la bka' stsal pa /	
rgyal po chen po /	
khyod kyis kyang nub phyogs nas srung ba byos shig /	
rgyal po chen po rnam thos kyi bu la bka' stsal pa /	
rgyal po chen po /	
khyod kyis kyang byang phyogs nas srung ba byos shig /	
de nas rgyal po chen po bzhi rab tu dga' ba'i yid kyis /	
bcom ldan 'das la 'di skad ces gsol to; ;bcom	
ldan 'das kyis bka' ji skad stsal pa de bzhin	
du bgyi'o // bcom ldan 'das bdag cag gis bsrung bar bgyi lags so //	
zhes gsol nas /	
bcom ldan 'das las bden pa mthong nas zhabs gnyis la mgo bos phyag byas te /	
bcom ldan 'das kyi spyan snga nas dong ba dang /	
bcom ldan 'das kyis tshe dang ldan pa 'od srung	
chen po la bstan pa mtha' dag gi bya ba	
rnams gtad nas tshe dang ldan pa kun dga' bo	
la / yang bka' stsal pa /	
kun dga' bo /	
khyod kyis kyang /	
bstan pa'i don gyi bya ba la brtson par gyis shig /	
dge slong rnams the tshom @53b skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
rgyal po chen po bzhi rnams kyis las ci zhig bgyis na /	
las sde'i rnam par smin pas rgyal po bzhir gyur cing /	
bcom ldan 'das kyi spyan sngar bden pa mthong bar bgyis lags /	
bcom ldan 'das kyis bka' stsal pa /	
dge slong dag /	
'di dag nyid kyis /	
sngon gyi tshe rabs gzhan rnams su las rnams byas	
shing bsags pa tshogs rnyed pa zhes bya ba nas	
/ 'bras bu dag tu 'gyur ba nyid //	
ces bya ba'i bar gong ma bzhin du'o //	
dge slong dag /	
sngon byung ba /	
bskal pa bzang po 'di nyid la skye rgu rnams kyis tshe lo nyi khri thub pa na /	
ston pa zhes bya ba nas lha dang mi rnams kyi ston pa /	
sangs rgyas bcom ldan 'das 'od srung zhes bya ba 'jig rten du byung ngo //	
zhes bya ba'i bar gong ma bzhin du'o //	
de'i tshe rgya mtsho chen po na klu gnyis shig gnas pa /	
dbugs 'byin dang /	
dbugs cher 'byin no //	
shing shal ma brtsegs pa na yang nam mkha' lding gnyis shig yod pa /	
'gro ba'i dbang phyug dang /	
gtsug gi dbang phyug go /	
gang gi tshe dbugs 'byin dang /	
dbugs cher 'byin gnyis la /	
de gnyis gnod pa byed pa de'i tshe de gnyis sa'i 'og tu 'gro bar byed do //	
ji tsam dus gzhan zhig na /	
dbugs 'byin dang /	
dbugs cher 'byin gnyis /	
yang dag par rdzogs pa'i sangs rgyas 'od @54a *//	
srung gi spyan sngar skyabs su song zhing /	
bslab pa'i gzhi rnams blangs pa dang /	
de gnyis la nam mkha' lding gis gnod par bya bar brtsams pa las /	
ri rab la rlung dang /	
chu'i shugs bzhin du rdugs nas slar log pa dang /	
de gnyis kyis smras pa /	
shes ldan dag /	
sngon ni /	
kho bo cag gis khyed cag la gnod pa byas na sa'i 'og tu 'gro na /	
da gang gis na /	
kho bo cag khyed dang 'phrad nas ri rab la	
rlung dang chu'i shugs bzhin du rdugs nas phyir ldog	
pa 'di la rgyu ci zhig yod /	
dbugs 'byin dang /	
dbugs cher 'byin gnyis kyis smras pa /	
bdag cag gis yang dag par rdzogs pa'i sangs rgyas	
'od srung gi spyan sngar skyabs su 'gro ba dang	
/ bslab pa'i gzhi rnams blangs so //	
de gnyis kyis smras pa /	
gal te de ltar bdag cag gis kyang blang ngo //	
zhes de gnyis de dag dang lhan cig 'grogs te /	
yang dag par rdzogs pa'i sangs rgyas 'od srung gi spyan sngar dong nas de dag phyin pa dang /	
yang dag par rdzogs pa'i sangs rgyas 'od srung gi	
spyan snga nas 'jig rten skyong ba bzhi po dag	
gis chos de thos nas dong ba de dag /	
de gnyis kyis mthong nas nam mkha' lding de gnyis kyis /	
klu dbugs 'byin dang /	
dbugs cher 'byin gnyis la dris pa /	
'gro ba pha bi dag su yin /	
de gnyis kyis rgyas par smras pa dang /	
nam mkha' lding gnyis kyis smras pa /	
gal te de ltar @54b na; bdag cag gis kyang /	
yang dag par rdzogs pa'i sangs rgyas 'od srung gi spyan sngar skyabs su 'gro ba dang /	
bslab pa'i gzhi rnams blangs la smon lam gdab bo //	
zhes de gnyis kyis yang dag par rdzogs pa'i sangs rgyas 'od srung las skyabs su 'gro ba dang /	
bslab pa'i gzhi rnams blangs so //	
dbugs 'byin dang /	
dbugs cher 'byin gnyis ni /	
slar blangs so //	
de nas lhan cig 'dus nas yang dag par rdzogs	
pa'i sangs rgyas 'od srung gi zhabs gnyis la gtugs	
nas smon lam btab pa /	
ji ltar /	
'jig rten skyong ba bzhi po 'di dag gis yang	
dag par rdzogs pa'i sangs rgyas 'od srung gi spyan	
sngar chos mnyan nas bden pa mthong ste rang gi	
gnas su mchis pa de bzhin du /	
bdag cag kyang dge ba'i rtsa ba 'dis /	
'jig rten skyong ba bzhir gyur cing /	
bcom ldan 'das yang dag par rdzogs pa'i sangs rgyas 'od srung gis /	
bram ze'i khye'u bla ma zhes bgyi ba gang lags pa de la /	
bram ze'i khye'u skye rgu rnams kyis tshe lo brgya thub pa na /	
de bzhin gshegs pa dgra bcom pa yang dag par	
rdzogs pa'i sangs rgyas sh'akya thub pa zhes bya bar	
'gyur ro // zhes lung bstan pa'i bcom ldan 'das	
des kyang de bzhin du rdzing bu dal gyis 'bab	
kyi 'gram du bdag cag la chos bshad de /	
bdag cag gis chos de thos nas bden pa mthong ste /	
'di bzhin du rang gi gnas su mchi bar gyur cig /	
ces @55a *//	
byas so //	
dge slong dag /	
ji snyam du sems /	
klu dang nam mkha' lding bzhi po gang yin pa de dag ni /	
'jig rten skyong ba bzhi po gang yin pa de dag nyid yin te /	
de'i tshe de'i dus kyi dbugs 'byin gang yin pa de ni /	
yul 'khor skyong 'di nyid yin no //	
dbugs cher 'byin gang yin pa de ni /	
'phags skyes po yin no //	
'gro ba'i dbang phyug ni /	
mig mi bzang yin no //	
gtsug gi dbang phyug ni /	
rnam thos kyi bu yin te /	
de'i tshe de'i dus na 'di dag gis yang dag	
par rdzogs pa'i sangs rgyas 'od srung gi spyan sngar	
skyabs su 'gro ba dang /	
bslab pa'i gzhi rnams blangs shing /	
smon lam btab pa gang yin pa de'i las kyi rnam par smin pas /	
'jig rten skyong ba bzhir gyur cing /	
nga'i spyan sngar bden pa mthong bar byas nas rang gi gnas su song ngo //	
chos bshad pa drang srong ke na'i bus thos nas mchog tu dga' ba skyes te /	
bcom ldan 'das la mngon par dad par gyur to //	
de nas bcom ldan 'das kyis de'i bsam pa dang /	
bag la nyal dang /	
khams dang /	
rang bzhin mkhyen nas /	
gang thos nas mod la drang srong ke na'i bus	
'phags pa'i bden pa rnams mngon par rtogs nas phyir	
mi 'ong ba'i 'bras bu mngon sum du byas pa	
de lta bu'i chos bshad pa mdzad do //	
de nas de rtogs pa'i dad pa dang ldan par gyur nas /	
btung ba brgyad po /	
co tsa'i btung ba dang /	
chu shing gi 'bras @55b bu'i btung ba dang /	
rgya shug gi btung ba dang /	
aa shva tha'i btung ba dang /	
au dum ba ra'i btung ba dang /	
rtsub 'gyur gyi btung ba dang /	
'bra go'i btung ba dang /	
rgun gyi btung ba khyer te /	
bcom ldan 'das gang na ba der song ste phyin pa dang /	
bcom ldan 'das la 'di skad ces gsol to //	
btsun pa /	
btung ba brgyad po 'di dag ni /	
sngon gyi drang srong rnams kyis bstod cing bsngags pa lags kyi /	
bcom ldan 'das thugs brtse ba nye bar bzung ste bzhes su gsol /	
bcom ldan 'das kyis drang srong ke na'i bu la thugs brtse bas nye bar dgongs nas /	
btung ba brgyad po dag bzhes so //	
bzhes nas dge slong rnams la bka' stsal pa /	
dge slong dag /	
btung ba brgyad po 'di dag dus su sbyin len byas /	
dus su mnyes /	
dus su btsags so //	
dus su byin gyis brlabs na /	
dus su longs spyad par bya zhing /	
dus ma yin par longs spyad par mi bya la /	
nam gyi thun dang po thal nas longs spyad par mi bya'o //	
btung ba brgyad po 'di dag dus su byin len byas la /	
dus ma yin par mnyes /	
dus ma yin par btsags /	
dus ma yin par byin gyis brlabs pa na /	
longs spyad par mi bya'o //	
btung ba brgyad po 'di dag dus su byin len byas /	
dus su mnyes /	
dus ma yin par btsags /	
dus ma yin par byin gyis brlabs pa ni /	
longs spyad par mi bya'o //	
btung ba brgyad po 'di dag dus ma yin par sbyin len byas la /	
dus ma yin @56a *//	
par mnyes /	
dus ma yin par btsags pa ni /	
zas kyi 'og tu yang longs spyad par mi bya la /	
nam gyi cha stod 'das na yang longs spyad par mi bya'o //	
de nas drang srong ke na'i bu stan las langs te /	
bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig tu sang bdag gis gdugs tshod sbyor zhing mchis	
na / gnang bar mdzad du gsol /	
bcom ldan 'das kyis drang srong ke na'i bu la cang mi gsung bas gnang ngo //	
de nas drang srong ke na'i bu bcom ldan 'das cang mi gsung bas gnang bar rig nas /	
stan las langs te song ngo //	
bcom ldan 'das kyang rdzing bu dal gyis 'bab kyi 'gram nas mi snang bar mdzad de /	
dge slong gi dge 'dun dang thabs cig tu au du mar gshegs so //	
de nas drang srong ke na'i bu nam ma langs par langs nas nang mi rnams la smras pa /	
'phags pa dag /	
bzhengs shig /	
bzhin bzang dag /	
longs shig /	
shing dag gshegs shig /	
me bus shig /	
zhal zas dag brim par gyis shig /	
bkad sa dag byi dor gyis shig /	
de'i tshe drang srong ke na'i sring mo'i bu /	
drang srong ri bo zhes bya bas de nyid du nub mo gnas btab pa las /	
drang srong ri bos /	
drang srong ke na'i bu nam ma langs par langs	
nas nang mi rnams @56b la smra ba thos so	
// thos nas kyang drang srong ke na'i bu la 'di skad ces smras so //	
drang srong /	
ci /	
khyod tshangs pa mtshungs par spyod pa rnams mgron du bos sam /	
yul ma ga dha'i rgyal po bzo sbyangs gzugs can snying po 'am /	
pho brang 'khor na gnas pa'i skye bo'i tshogs sam /	
drang srong gi chos ji ltar 'dod pa yongs su rdzogs sam /	
des smras pa /	
ri bo /	
kho bo ni /	
tshangs pa mtshungs par spyod pa rnams mgron du bos pa yang ma yin /	
yul ma ga dha'i rgyal po bzo sbyangs gzugs can snying po yang ma yin /	
pho brang 'khor na gnas pa'i skye bo'i tshogs kyang ma yin /	
drang srong gi chos ji ltar 'dod pa yongs su rdzogs pa yang ma yin gyi /	
'on kyang kho bos sangs rgyas la sogs pa dge	
slong gi dge 'dun gdugs tshod la spyan drangs so	
// des sangs rgyas zhes bya ba'i sgra sngon ma thos pa thos nas /	
ba spu thams cad zing zhes byed nas /	
gus pa dang bcas pas dris pa /	
drang srong /	
sangs rgyas zhes bya ba de /	
ci zhig yin /	
ri bo /	
dge sbyong go'u ta ma sh'akya'i sras /	
sh'akya'i rigs las skra dang kha spu bregs nas gos ngur smrig bgos te /	
dad pa yang dag pa kho nas khyim nas khyim med par rab tu byung nas /	
de bla na med pa yang dag par rdzogs pa'i	
byang chub mngon par rdzogs par sangs rgyas pa zhig	
yod de / ri bo /	
sangs rgyas zhes bya ba ni /	
de yin no //	
ri bos smras pa /	
drang srong /	
dge 'dun zhes bya ba de /	
ci zhig yin /	
drang srong ke na'i bus smras pa /	
ri bo /	
rgyal rigs kyi bu rnams @57a *//	
las kyang skra dang kha spu bregs nas gos ngur smrig bgos te /	
dad pa yang dag pa kho nas khyim nas khyim med par rab tu byung ba yang yod /	
bram ze'i rigs dang /	
rje'u rigs dang /	
dmangs rigs kyi bu rnams las kyang zhes bya ba	
nas bcom ldan 'das de bzhin gshegs pa dgra bcom	
pa yang dag par rdzogs pa'i sangs rgyas rab tu	
byung ba de nyid kyi rjes su rab tu byung	
ba yod de zhes bya ba'i bar gong ma bzhin	
du ste / ri bo /	
'di ni /	
dge 'dun zhes bya'o //	
ri bo /	
dge 'dun 'di dang /	
sngar smos pa'i sangs rgyas te /	
sangs rgyas la sogs pa dge slong gi dge 'dun 'di kho bos gdugs tshod la spyan drangs so //	
de nas drang srong ri bos sangs rgyas la dmigs pa'i dran pas nang par sngar langs te /	
'khor lnga brgya dang bcom ldan 'das gang na ba der dong ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
drang srong ri bos bcom ldan 'das la 'di skad ces gsol to //	
btsun pa /	
legs par gsungs pa'i chos 'dul ba la bdag rab tu byung ba dang /	
bsnyen par rdzogs pa dge slong gi dngos po thob pa lta na /	
bdag /	
bcom ldan 'das kyi spyan sngar tshangs par spyad par bgyi'o //	
drang srong ri bo 'khor lnga brgyas legs par gsungs	
pa'i chos 'dul ba la rab tu byung ba dang	
/ bsnyen par rdzogs pa dge slong gi dngos po thob par gyur to ////	
@57b 'dul ba gzhi /	
bam po nga dgu pa /	
de nas drang srong ke na'i bus de nyid kyi	
nub mo nas gtsang zhing bsod pa'i bza' ba dang	
/ bca' ba dag ces bya ba nas bstabs shing tshim par byas so //	
zhes bya ba'i bar gong ma bzhin du'o //	
des sangs rgyas la sogs pa dge slong gi dge 'dun gdugs tshod gsol ba na /	
ri bo rab tu byung ba mthong nas /	
des smras pa /	
ri bo /	
khyod rab tu byung ngam /	
rab tu byung ngo; ;legs par byas so //	
shin tu legs par byas so //	
kho bo yang sangs rgyas la sogs pa dge slong	
gi dge 'dun gdugs tshod gsol zin nas rab tu	
'byung ngo // de nas drang srong ke na'i bus	
sangs rgyas la sogs pa dge slong gi dge 'dun	
la rnam grangs du mar gtsang zhing bsod pa'i bza'	
ba dang bca' pa dag /	
rang gi lag nas bstabs shing tshim par byas so //	
bcom ldan 'das kyis gsol zin nas phyag bcabs te lhung bzed gyu bar rig nas /	
stan ches dma' ba zhig blangs te /	
bcom ldan 'das kyi spyan sngar chos mnyan pa'i phyir 'dug go /	
de nas bcom ldan 'das kyis de la yon bsngo ba dang /	
chos bshad pa mdzad nas gshegs so //	
de nas drang srong ke na'i bus rgyu lhag de dag thams cad btang ba'i chos byas nas /	
'khor lnga brgya dang bcom ldan 'das gang na ba der dong ste phyin pa dang /	
bcom ldan 'das kyi zhabs gnyis la mgo bos phyag 'tshal te phyogs gcig tu 'dug go /	
phyogs gcig tu 'dug nas /	
drang srong ke na'i bus bcom ldan 'das la 'di @58a *//	
skad ces gsol to //	
btsun pa /	
legs par gsungs pa'i chos 'dul ba la bdag rab tu byung ba dang /	
bsnyen par rdzogs pa dge slong gi dngos po thob pa lta na /	
bcom ldan 'das kyi spyan sngar bdag tshangs par spyad par bgyi'o //	
drang srong ke na'i bus 'khor lnga brgya dang legs	
par gsungs pa'i chos 'dul ba la rab tu byung	
ba dang / bsnyen par rdzogs pa dge slong gi dngos po thob par gyur to /	
de nas bcom ldan 'das rab tu byung zhing bsnyen par rdzogs pa'i dge slong stong po de dang /	
'bab chu rab tu bzang mo'i 'gram du aa mra'i	
tshal gdugs lta bur dbyar gnas par zhal gyis bzhes	
so // de nas bcom ldan 'das kyis tshe dang	
ldan pa bram ze ka bi na la dge slong	
lnga brgya gtad do //	
tshe dang ldan pa mo'u 'gal gyi bu chen po la nyis brgya lnga bcu gtad do //	
tshe dang ldan pa sh'a ri'i bu la nyis brgya lnga bcu gtad do //	
de nas tshe dang ldan pa bram ze ka bi	
nas gdams ngag phog pa gang dag yin pa de	
dag ni / nyon mongs pa thams cad spangs te	
dgra bcom pa'i 'bras bu mngon sum du byas so	
dag ni / // tshe dang ldan pa mo'u 'gal	
gyi bu chen po'i gang dag yin pa de dag	
dag ni / // ni / phyir mi 'ong ba'i 'bras bu'o //	
tshe dang ldan pa sh'a ri'i bu'i gang dag yin pa de dag ni /	
rgyun du zhugs pa'i 'bras bu'o //	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la @58b zhus pa /	
btsun pa /	
bcom ldan 'das kyis tshe dang ldan pa sh'a ri'i bu ni /	
shes rab che ba rnams dang /	
tshe dang ldan ba mo'u 'gal gyi bu chen po ni /	
mthu che ba dang rdzu 'phrul che ba rnams kyi mchog tu bstan lags na /	
'on kyang tshe dang ldan pa bram ze ka bi	
nas gdams ngag phog ba gang lags pa de dag	
ni / dgra bcom pa /	
tshe dang ldan pa mo'u 'gal gyi bu chen po'i gang dag lags pa de dag ni /	
phyir mi 'ong ba'i 'bras bu /	
tshe dang ldan pa sh'a ri'i bu'i gang dag lags pa de dag ni /	
rgyun du zhugs pa'i 'bras bu mngon sum du bgyis pa la gzigs /	
bcom ldan 'das kyis bka' stsal pa /	
dge slong dag /	
da ltar du ma zad /	
ji ltar 'das pa'i dus na yang ka bi na'i	
gdams ngag phog pa gang yin pa de dag ni	
/ gzugs med pa'i khams la rab tu bkod /	
mo'u 'gal gyi bu chen po'i gang dag yin pa de dag ni /	
gzugs kyi khams dang /	
sh'a ri'i bu'i gang dag yin pa de ni /	
mngon par shes pa lnga la rab tu bkod pa de nyon cig /	
dge slong dag /	
sngon byung ba /	
dgon pa'i gnas shig na drang srong gnyis shig gnas te /	
so sor 'khor lnga brgya lnga brgya yod do //	
ji tsam dus gzhan zhig na de gnyis las gcig shi nas /	
de'i bram ze'i khye'u rnams bla ma dang bral ba'i sdug bsngal dang /	
yid mi bde bas gdungs nas phan tshun 'phyan 'phyan nas /	
drang srong gcig shos de'i drung du 'ongs pa dang /	
des de rnams mig mchi mas gang @59a *//	
ba mthong nas dris pa /	
bram ze'i khye'u dag /	
khyod kyi mkhan po de gar song /	
gum mo //	
des bsam pa /	
bdag 'das na bram ze'i khye'u rnams 'di 'dra ba'i gnas skabs su 'gyur gyi /	
ma la bdag gis 'di dag bsdu bar bya'o //	
snyam nas /	
des de rnams dbugs phyung ste bsdus so //	
ji tsam dus gzhan zhig na /	
drang srong de yang nad kyis thebs bar gyur nas de'i slob ma mchog gsum yod pa la /	
des gcig la lnga brgya /	
gnyis pa la nyis brgya lnga bcu /	
gsum pa la ni /	
nyis brgya lnga bcu gtad do //	
de ni /	
'chi ba'i chos dang ldan par gyur to //	
de la lnga brgya gtad pa gang yin pa des ni /	
ji ltar gzugs med pa'i khams la bkod pa de ltar gdams ngag phog go /	
nyis brgya lnga bcu gtad pa gang yin pa des ni /	
ji ltar gzugs kyi khams la bkod pa de ltar gdams ngag phog go /	
nyis brgya lnga bcu phog pa gcig shos kyis ni /	
ji ltar mngon par shes pa lnga la bkod pa de ltar gdams ngag phog go /	
dge slong dag /	
ji snyam du sems /	
de'i tshe de'i dus kyi drang srong bram ze'i khye'u	
lnga brgya gzugs med pa'i khams la 'god pa gang	
yin pa de ni /	
dge slong ka bi na 'di nyid yin no //	
nyis brgya lnga bcu gzugs kyi khams la rab tu 'god pa gang yin pa de ni /	
dge slong mo'u 'gal gyi bu 'di nyid yin no //	
gcig shos kyis nyis brgya lnga bcu mngon par shes	
pa lnga la rab tu bkod pa gang yin pa	
de ni / dge @59b slong sh'a ri'i bu 'di nyid yin no //	
'on kyang dge slong ka bi nas gdams ngag phog pa gang yin pa de dag ni /	
dbang po rnon po yin no //	
mo'u 'gal gyi bu'i gang dag yin pa de dag ni /	
dbang po 'bring po yin no; ;sh'a ri'i bu'i gang dag yin pa de dag ni /	
dbang po rtul po yin no //	
gal te sh'a ri'i bus gdams ngag ma phog par gyur na /	
de dag gis dro bar gyur pa yang rtogs par mi 'gyur ro //	
ke na'i bu ni ral pa can //	
ji ltar sangs rgyas sngags brjod pa //	
rab tu dang ba'i sems kyis ni //	
thams cad mthun par mnyan par gyis //	
ke na'i bu yi khyim du ni //	
dus gcig cig ni ston pa po //	
dpa' chen nyan thos thabs cig tu //	
gdugs tshod la ni spyan drangs so //	
ke na'i bu yi khyim du ni //	
zas kyi zhal ta byed pa dag /	
bram ze ri bos mthong gyur te //	
mthong nas ke na'i bu la dris //	
bag ma len tam 'on te ci //	
rgyal po yul 'khor mgron bos sam //	
khyod kyi mchod sbyin che dus sam //	
dris pa de ni bdag la smros //	
bdag ni bag ma mi len la //	
rgyal po'am yul 'khor mgron ma bos //	
bdag gis sangs rgyas sems dpa' mchog /	
gdugs tshod la ni spyan drangs so //	
ri bo sangs rgyas sgra thos nas //	
yid skyo ba ni skyes gyur te //	
sangs rgyas de ci ke na'i bu //	
dris pa de ni bdag la smros //	
sh'akya'i rigs las skyes pa yi //	
ston pa gang zag zla med yod //	
de ni chos kun blo ldan pas //	
de bas sangs rgyas zhes bya'o //	
'dus byas 'jig par 'gyur ba'i chos //	
@60a *// 'das pa sangs rgyas kyis gzigs la //	
de bzhin ma 'ongs pa gzigs shing //	
da ltar byung ba rnams kyang gzigs //	
mngon shes bya ba ji snyed pa //	
de kun rtogs pas thams cad rig /	
thams cad mkhyen cing thams cad gzigs //	
de bas sangs rgyas zhes bya'o //	
mngon par shes bya mngon shes byas //	
bsgom par bya ba rnams kyang bsgoms //	
spang bar bya rnams spangs pas na //	
de bas sangs rgyas zhes bya'o //	
gang zhig bltams par gyur pa na //	
rgya mtsho ri bor bcas pa yi //	
sa 'di rab tu g-yo mdzad pa //	
de la thal sbyar phyag 'tshal lo //	
gang gis bdud dang nag po yi //	
rtsa lag bzhon bcas bcom nas ni //	
de bzhin gshegs kyi stobs thob pa //	
de la thal sbyar phyag 'tshal lo //	
w'a ra n'a si'i grong bzhud nas //	
gang gis rnam pa bcu gnyis pa'i //	
chos kyi 'khor lo de bskor ba //	
de la thal sbyar phyag 'tshal lo //	
gang gis 'dod chags bcing bas bcings //	
'dod chags zhe sdang gis gdungs pa'i //	
sems can mang po grol mdzad pa //	
de la thal sbyar phyag 'tshal lo //	
sangs rgyas bcom ldan 'das gang zhig /	
rnam 'dren de ni ji srid na //	
sh'akya'i sras po 'od mdzad la //	
de ring nyid nas skyabs su 'gro /	
tshal sdug yid du 'ong ba de //	
gang na bar ni bram ze'i chos //	
dri za'i rgyal po lta bu yi //	
sangs rgyas bla med mthong bar 'gyur //	
na bza' @60b ngur smrig 'od ldan de //	
gser 'od nyi ma'i 'od zer can //	
de bzhin gser ni btso ma yi //	
gser las gzugs ni byas pa bzhin //	
s'a la shing gi me tog dang //	
kar ni ka ra'i me tog 'dra //	
rin chen sna tshogs spras pa yi //	
rin chen mchod sdong ji bzhin no //	
n+ya gro dha lta bur ni //	
chu zheng gab par gyur ba dang //	
khor yug 'dom gang 'od kyis ni //	
kun nas snang ba dag tu mdzes //	
rgyal srid rgyal dang nye dur bcas //	
'dod pa kun dga' spangs nas ni //	
rab tu byung bar mngon byung ba'i //	
thob pa dben pa rnams la dgyes //	
spos ngad ldang ba'i seng ge ni //	
nags su 'jigs pa med pa ltar //	
seng ge lta bur bsnyengs med gsungs //	
bram ze sangs rgyas mthong bar 'gyur //	
zhal 'dzum 'jam pa'i gsung dang ni //	
tshangs pa'i gsung dang snyan pa'i gsung //	
rnga yi sgra yi gsung lta bu'i //	
sangs rgyas bram ze mthong bar 'gyur //	
zla ba dag pa nam mkha' la //	
rgyu skar rnams kyis yongs bskor ba'i //	
zla ba'i dkyil 'khor lta bu yi //	
sangs rgyas bram ze mthong bar 'gyur //	
nyi ma'i 'od zer dang ldan pa //	
nam mkha'i ngos la mdzes pa lta'i //	
sangs rgyas mun dang bral gyur cing //	
mdzes pa bram ze mthong bar 'gyur //	
ji ltar bya ba'i khyu mchog ni //	
nog dang ldan pa'i g-yog gnas ldan //	
skyes bu khyu mchog stobs bcu ldan //	
sangs rgyas bram ze mthong bar 'gyur //	
rgya mtsho dag ni gting zab pa'i //	
chu chen tshad gzung med pa lta'i //	
sangs rgyas bsam gtan pa yi mchog /	
bsam gyis mi @61a *//	
khyab bla med mthong //	
nag po'i phyogs las nges byung ba'i //	
nyi ma mkha' la gsal ba dang //	
me yi phung po 'bar ba lta'i //	
go'u tam sangs rgyas mthong bar 'gyur //	
ji ltar 'khor lo sgyur rgyal po //	
zham ring byed pas yongs bskor ltar //	
de bzhin rdzogs pa'i sangs rgyas ni //	
dgra bcom rnams kyis mdun byas mdzes //	
'dod pa rnams la dbang sgyur dang //	
ji ltar tshangs chen dbang phyug ltar //	
stong gsum gyi ni 'jig rten khams //	
thub pa dbang ni sgyur bar mdzad //	
gang thos nye bar zhi 'gyur zhing //	
sdug bsngal mtsho chen las sgrol ba //	
sdug bsngal rnam pa du ma dang //	
sdug bsngal kun 'byung gang yin dang //	
sdug bsngal nye bar zhi ba dang //	
lam ni yan lag bzhi tshan gnyis //	
sbrang rtsi ma bskol ro lta bu'i //	
bden pa dag ni rab tu 'chang //	
nor med rnams la nor sbyin zhing //	
nad pa rnams kyi dpyad kyang mdzad //	
gnod pa rnams kyi skyabs gyur pas //	
skye rgu sdug bsngal grol bar mdzad //	
mun par gyur pa'i sems can dang //	
blun po lam gol rgyu ba dang //	
bde ba mya ngan 'das 'gro ba'i //	
lam ni drang po rab tu ston //	
'dod chags zhe sdang kun 'bar zhing //	
gti mug rab 'bar skye rgu rnams //	
ji ltar sprin chen char 'bebs ltar //	
thub pa chen pos zhi bar mdzad //	
gzugs dang kha dog stobs ldan pas //	
de dang 'dra ba yod ma yin //	
sku mkhregs stobs @61b mchog ldan pa ni //	
ri bo bzhin du shin tu gnas //	
rnyed dang ma rnyed bde sdug dang //	
smad pa dang ni bstod pa dang //	
grags pa dang ni ma grags pas //	
chu yis padma bzhin ma gos //	
srog gcod pa ni rnam spangs te //	
ma byin pa la dga' mi byed //	
bden pa gsung zhing tshangs par spyod //	
de ni phra ma spangs pa yin //	
tshig rtsub dag ni mi gsung zhing //	
dus su bab par 'jam por gsungs //	
de ni 'dod la brnab sems med //	
skye bo rnams la de sems byams //	
yang dag lta ba phun sum tshogs //	
ting nge 'dzin stobs spyod yul ba //	
bsam gtan chen po mngon shes drug /	
rdzu 'phrul gyis ni mkha' la gshegs //	
lha dang mi yi sgra dag ni //	
gang yin rnam pa sna tshogs gsan //	
nyon mongs can nam dge kyang rung //	
pha rol gyi ni sems kyang mkhyen //	
gang dang gang du sngon gnas pa //	
sngon gyi gnas la mkhas pa dang //	
sems can 'gro dang 'ong ba yi //	
'chi 'pho dang ni skye ba mkhyen //	
zag pa zad cing mi ldan pas //	
nyer zhi shin tu mya ngan 'das //	
dbang po zhi zhing thugs zhi ba //	
mtsho ni gang ba bzhin du gnas //	
padma'i rdzing na glang po che //	
padma drug cu lon pa ltar //	
mthong na ngoms ni mi shes pas //	
bram ze dga' ba thob par 'gyur //	
ri bo bcom ldan 'di 'dra ste; ;de yi sku ni skyes chen gyi //	
sum cu rtsa gnyis mtshan mnga' zhing //	
gzi brjid me yi phung po bzhin //	
gang gis lo brgya tshang bar ni //	
skyob pa'i bsngags pa brjod byas kyang //	
de bzhin @62a *//	
gshegs pa tshad med pas //	
des ni mthar phyin mi 'gyur ro //	
bram ze gang gis de mthong ba //	
de yi rnyed pa bla na med //	
gang gis mthong nas skyabs song ba //	
de yi rnyed pa de bas 'phags //	
bram ze ri bo thub chen gyi //	
bsngags pa thos nas skyo bar gyur //	
dben pa'i sems kyi rtog pa yis //	
ke na'i bu la 'di skad smras //	
mar gyur pa la bdag gis ni //	
de 'dra'i bsngags pa thos ma myong //	
ke na 'chad pa dang sbyar na //	
de ni 'jig rten kun gyi gtso //	
tshong pa nor dag don gnyer ba //	
khyod kyis nga rgyal rgyal mtshan spongs //	
de la bkur sti gus byos dang //	
bram ze dga' ba 'thob par 'gyur //	
bram ze'i khye'u lnga brgya yi //	
slob ma dag gis mdun bdar te //	
sangs rgyas bzhugs pa bzang po der //	
bram ze ri bo song bar gyur //	
lha rnams kyi ni dga' tshal ltar //	
me tog shing ni phun sum tshogs //	
rnam par dben zhing sgra med cing //	
bya yi tshogs kyis bsnyen gyur pa /	
mi min gdug pa med rgyu ba //	
sh'akya'i sras kyis bsten pa yi //	
chos kyi rgyal po'i gnas su ni //	
de nas bram zes zhugs par gyur //	
ma dul 'dul ba kha lo sgyur //	
skyes bu dam pa mthong nas ni //	
ri bo yis ni tshig gsol pa //	
shes ldan ji ga snyun mi mnga'am //	
ka la pingka'i sgra dbyangs can //	
sangs rgyas snyan cing gsal ba'i bkas //	
ri bo la ni slar gsungs pa //	
nga la nad ni yod min te //	
nyes pa med cing sgrib pa med //	
the tshom thams cad rnam par bcad //	
@62b rnam par grol zhing mi ldan pa //	
nga ni zag med thal ba med //	
'jig rten na ni rdul med rgyu //	
gtsang zhing dag la dri nga med //	
des na bram ze nga gtsang ste //	
'khon dang 'jigs pa kun las brgal //	
ri bo khyod kyang 'ongs pa legs //	
stan 'di la ni legs par 'dug /	
bram ze ji ga bde 'am khyod //	
lus ni ngal bar ma gyur mod //	
dpa' bo chen po khyod mthong bas //	
thub pa chen po de ltar bde //	
rgyan rnams kyis ni brgyan pa ltar //	
yid ni rab tu dga' ba yis //	
de dang rjes su 'tsham pa'i gtam //	
rim pa bzhin du byas nas ni //	
de nas bram ze 'dzem pa dang //	
dman pa'i yid kyis 'dug par gyur //	
klog pa dang ni gsang tshig 'dzin //	
rig byed gsum gyis rigs mthar phyin //	
bram ze ri bo 'dug nas ni //	
thub pa'i mtshan la rtog par byed //	
'jig rten gyi ni mgon po yi //	
sku la mtshan ni sum cu mthong //	
ljags srab 'doms sba sbubs nub pa //	
gnyis la ri bo the tshom za //	
thub pa chen po'i mtshan rnams la //	
the tshom yid gnyis gyur nas ni //	
rdzogs pa'i sangs rgyas nyi ma'i rigs /	
bden pa'i mtshan la yongs zhus pa //	
thub pa chen po'i mtshan rnams ni //	
sum cu rtsa gnyis thob pa gang //	
go'u tam khyod kyi sku dag la //	
gnyis ni g-yar sngar ma bab bo //	
mi yi dam pa 'doms kyi ni //	
sba ba sbubs su nub lags sam //	
ljags bzang zhes ni bgyi ba yang //	
ji ga thung ba ma lags grang //	
thub chen bdag gis ci nas kyang //	
ljags ring glo bar chud 'gyur @63a *//	
bar //	
ljags srab myur du brkyang mdzad de //	
bdag gi the tshom bsal du gsol //	
rnam par 'dren rnams 'jig rten du //	
brgya lam na ni lan 'ga' 'byung //	
au dum wa ra'i me tog bzhin //	
thub pa chen po dkon pa lags //	
sos ka skom pa chab dang ni //	
bkres pa la ni g-yar zas dang //	
nad pa sman la ji lta bar //	
ston pa la ni bkur sti bgyid //	
ka la pingka'i sgra dbyangs can //	
sangs rgyas snyan cing gsal ba'i bkas //	
ri bo la ni slar gsungs pa //	
bram ze the tshom spangs bar gyis //	
ljags kyis spyan dang snyan dag ni //	
rab tu khebs par ljags ring gis //	
zhal gyi dkyil 'khor khebs par mdzad //	
rdzu 'phrul bzhi la mkhas pa yi //	
rdzu 'phrul gyis kyang bstan mdzad pas //	
thub pa'i 'doms sba sbubs nub pa //	
bram ze ri bos mthong bar gyur //	
thub pa chen po'i mtshan rnams la //	
the tshom med cing zug rngu phyung //	
sems kyi rtog pa rab dga' nas //	
ri bo yis ni tshig gsol pa //	
sum cu gnyis dang dpe byad rnams //	
bdag gis gsang tshig las thos pa //	
de kun khyod kyi sku 'di la //	
yongs su rdzogs te ma tshang med //	
dge dang ldan pas spyod pa bzang //	
legs par 'khrungs pas blta na sdug /	
nyan thos dge 'dun dbus na ni //	
gdugs ba dal ba ni lta bur mdzes //	
dam par bsngags pa khyod la ni //	
dge sbyong dngos pos ci zhig bgyi //	
@63b ma yi khyu mchog khyod lta bu //	
dpung gi yan lag bzhi dag dang //	
rin chen bdun dang ldan pa yin //	
'khor los bsgyur ba'i rgyal por 'os //	
sa bdag rgyal po mdzad nas ni //	
sa steng 'khor los bsgyur ba mdzod //	
ri bo nga ni rgyal po ste //	
chos kyi rgyal chen bla na med //	
nga ni sa yi dkyil 'khor 'dir //	
chos kyi 'khor lo bskor bar byed //	
nga yi rigs ni rgyal rigs te //	
nga ni dge ba'i rigs las 'khrungs //	
bdud dpung bcas par bcom nas ni //	
rdzogs pa'i byang chub dam pa thob //	
bram ze nga dran 'khor lo ste //	
nga yi shes rab blon po yin //	
brtson 'grus shugs mgyogs rta pho ni //	
btang na dang la 'byung ba yin //	
nga yi nor bu dam pa ni //	
ting 'dzin mun pa gsal byed yin //	
btang snyoms glang chen dam pa ste //	
bskul na dang la rgyug pa yin //	
chags bcas bud med 'dod pa ltar //	
bram zer nga dga' 'dod pa yin //	
bram ze nga yi khyim bdag ni //	
shin tu sbyangs nor dam pa yin //	
nga yi byang chub yan lag bdun //	
'jig rten kun 'das rin chen des //	
long bar gyur cing gnyid log pa'i //	
skye rgu 'di dag sad par bya //	
phyogs rnams kun nas nga rgyal bas //	
nga la bsdo ba'i dgra yod min //	
nyon mongs tshogs rnams 'joms pa yi //	
'khor bzhi po dag nga yi sras //	
rdzu 'phrul kun dga' phun sum tshogs //	
lam gyi bzhi mdor sprul pa byas //	
mdo sde skyes pa'i rabs dag bkram //	
skyes bu chen po rnams kyis bsten //	
rnam @64a *//	
thar gsum po sgo mo can //	
dran pa'i srung ma rnams kyis bsrungs //	
ngo tsha khrel yod kyis g-yogs pa'i //	
grong khyer sngon gyi sangs rgyas kyis //	
bsten pa dag tu de bzhin gshegs //	
rgyal po nga ni bzhugs nas su //	
nga yi chos kyis g-yul sprad de //	
chos kyi rnga chen brdungs nas ni //	
bdud rnams mtha' dag bcom byas te //	
nga ni byang chub phyir dbang bskur //	
tshad med pa dag rab bsgoms pa //	
nga yi rgyan du bdog pa yin //	
tshangs pa'i gnas pa bzhi po yis //	
nyon mongs pa dag rab tu bzlog /	
pha rol rab tu rgol bcom ste //	
rnam par bcom zhing rmeg med byas //	
srog chags rnams la 'jig rten 'dir //	
snang ba sbyin zhing yang dag spyad //	
nga ni bden par gnas bcas nas //	
ye shes kyis ni mtshon gyis bcad //	
rdzu 'phrul rkang pa gnas yin te //	
zhi gnas dag ni 'dzin stangs yin //	
tshul khrims shing rta sgra snyan la //	
nga yi lhag mthong kha lo sgyur //	
bzod dang des pa'i go bgos nas //	
lam bsgoms pas na g-yul ngor ni //	
gang gis sgrib pa 'joms pa yi //	
dbang po lnga yi dong pa dang //	
gang gis nyon mongs theg 'jud pa'i //	
yang dag spong ba bzhi po yis //	
ngas ni dpa' bo'i g-yul sprad de //	
chos kyi rnga bo che brdungs nas //	
bdud dpung bcas par bcom byas te //	
nga ni byang chub dbang bskur to //	
rig pas ma rig bcom nas ni //	
phung po skye zhing @64b 'jig pa can //	
g-yul gyi rtse mo brgal te nga //	
skye rgu byang chub phyir sangs rgyas //	
gang gis skye rgu gnod byed pa //	
'jig rten chom rkun chen po gsum //	
'dod chags zhe sdang gti mug rnams /	
de kun nga yis bcom pas na //	
mngon shes kun gyi stobs byung bas //	
nga ni dgra bcom yon gnas 'os //	
zhing gshin pa la zhugs pa yis //	
sbyin sreg rnams kyang len pa yin //	
brtson 'grus dam pa brtsams nas ni //	
ngas ni zag pa rnams bcom mo //	
chu bo che las brgal nas ni //	
bsgral pa'i phyir ni gnas pa yin //	
ji ltar seng ge mche ba'i stobs //	
nags su srog chags dang phrad nas //	
chung dang 'bring dang chen po'ang rung //	
de la mtshungs par snun pa ltar //	
mi yi seng ge rnam 'dren pa //	
rdzogs sangs de bzhin 'jig rten ni //	
byis pa'am 'bring ngam chen po la //	
mnyam par chos ni ston par mdzad //	
go'u tam khyod kyis 'di ru ni //	
nad pa bdag gi the tshom sol //	
zug rngu 'byin pa rnams dang ni //	
mig mkhan rnams kyi mchog khyod lags //	
khyod kyi the tshom bsal bar byas //	
bram ze khyod ni 'dun par gyis //	
grags ldan rdzogs pa'i sangs rgyas rnams //	
mthong ba rnyed par dka' ba ste //	
gang zhig 'di ni rnyed dka' ba //	
brgya lam na ni lan 'ga' 'byung //	
bram ze rdzogs pa'i sangs rgyas nga //	
chos kyi rgyal po bla med yin //	
de bzhin gshegs la ris gsol ba //	
rdzogs sangs rgyas zhes bka' stsal te //	
ma 'dres @65a *//	
'khor lo bskor mdzad na //	
go'u ta ma ji skad gsung ba bzhin //	
khyod kyis 'khor lo bskor ba gang //	
rjes su mkhas pa bskor bgyid pa //	
ston pa nyid 'khrungs nyan thos ni //	
sde dpon dag tu su 'gyur lags //	
bram ze nga la nyan thos ni //	
shes rab mtshungs pa'i sras yod pa //	
nye rgyal zhes ni grags pa'o //	
mang du thos pa sh'a ri'i bu //	
mdud pa kun las rnam grol ba //	
nyer zhi zag pa med yod de //	
ngas ni 'khor lo gang bskor ba //	
mkhas pa rjes su bskor bas byed //	
ae ma'o sangs rgyas chos dang ni //	
ae ma'o nyan thos phun sum tshogs //	
ae ma'o rin chen dam pa gsum //	
'jig rten byung ba ngo mtshar che //	
bzang po khyod kyi nyan thos su //	
bdag gis g-yar gyis blangs bgyis la //	
kye ma'o chos kyi bcud 'tshal nas //	
shin tu mya ngan 'das par bgyi //	
sems rtog rab tu dga' gyur nas //	
de nas bram ze skyo gyur te //	
dben pa 'dod pa'i sems kyis ni //	
'khor la 'di skad ces smras so //	
nags na seng ge sgra 'byin ltar //	
bsam gtan chen po zug rngu 'byin //	
spyan dang ldan pas ci gsungs pa //	
'di ni shes ldan dag nyon cig /	
gang dag 'dod pa rjes su song //	
gang dag mi 'dod de dag dengs //	
shes ldan mchog gi bstan pa la //	
de ring kho nar rab 'byung ngo //	
tshangs spyod 'di la legs spyad cing //	
lam nyid shin tu goms @65b byas na //	
bag yod pa la gnas pa yi //	
rab byung 'bras bu bcas par 'byung //	
gal te khyed cag rab 'byung zhing //	
bsnyen par rdzogs par 'dod na ni //	
bram ze ral pa 'dir bregs te //	
bdag cag rab tu 'byung bar bya //	
sems rtog rab tu mgu gyur nas //	
sor mo bcu yis thal sbyar te //	
bla gos phrag pa gcig gzar nas //	
bram ze ri bos de gsol pa //	
bram ze'i khye'u lnga brgya po; ;'di dag thal sbyar 'khod pa ni //	
thub chen rab tu 'byung ba dang //	
bsnyen par rdzogs par thob par 'tshal //	
de nas ston par thugs rje can //	
drang srong chen po thugs brtse bas //	
dge slong tshur shog bka' stsal pas //	
de dag bsnyen par rdzogs par gyur //	
shes rab chen po sh'a ri'i bu //	
rdzu 'phrul ldan pa mo'u 'gal dang //	
dga' yod gnas brtan ka pi ni //	
spobs pa rtogs par khong du chud //	
chu bo bzang po'i 'gram du ni //	
yid du 'ong ba'i tshal khrod du //	
spobs pa byang ba'i gnas brtan gyis //	
de dag la ni gdams ngag phog /	
der ni de las chos kyi gtam //	
rjes su mthun par de shes nas //	
ring por ma thogs rnam grol te //	
dam pa'i don la rab tu bkod //	
de dag mthong thob bde gyur pas //	
mthong ba'i chos la mya ngan 'das //	
sangs rgyas 'jig rten 'dren pa la //	
rab tu mgu bas phyag byas so //	
dam pa'i chos dang tshogs gtso dang //	
rgyal bas bsngags pa'i bslab pa dang //	
ting nge 'dzin dang bged pa dang //	
bag yod @66a *//	
pa la phyag byas so //	
de bas bdag la phan 'dod pa'am //	
bdag nyid chen po mngon 'dod pas //	
sangs rgyas chos dang dge 'dun la //	
bkur sti byos la skyabs su dengs //	
'di na de nyid gzigs pa yis //	
'jig rten na ni skyabs su bsngags //	
gnod pa rnams kyis skrag pa la //	
bde ba kun ni rab sbyin mdzad //	
chos kyi rgyal po nyi ma'i gnyen //	
sangs rgyas bstan pa chos kyi ni //	
bdag nyid chen po mchog gyur la //	
thar pa 'dod pas rtag tu bsten //	
ke na'i bu'i tshigs su bcad pa rdzogs so ////	
de nas bcom ldan 'das yul ka shi nas ljongs rgyu zhing gshegs te /	
ka shi'i tshong rdal du byon to //	
ka shi'i tshong rdal de na /	
sngon 'breg mkhan byed byed pa rab tu byung ba pha spad gnyis shig yod pa las /	
bus smras pa /	
pha /	
bcom ldan 'das nyan thos kyi dge 'dun dang thabs	
cig tu ka shi'i ljongs rgyu zhing gshegs nas gtsug	
lag khang du byon pa /	
bcom ldan 'das dang dge slong gi dge 'dun sku mnyel gyi /	
ma la bdag cag gis bcom ldan 'das nyan thos	
kyi dge 'dun dang bcas pa nas thug la spyan	
drangs na / de la ci khyod thug pa sta gon byed dam /	
'on te dge slong gi dge 'dun spyan 'dren /	
des smras pa /	
khyod song la dge slong gi dge 'dun spyan drongs shig /	
nga ni /	
thug pa sta gon byed do //	
des dge slong gi dge 'dun spyan drangs so //	
@66b de yang me long zhig thogs nas /	
tshong dus su song ba las /	
des de na tshong dpon zhig skra dang kha spu ring ba mthong nas /	
des de la me long bstan pa dang /	
des smras pa /	
'phags pa /	
'di lta bu'i mkhyen pa yang mnga' 'am /	
des smras pa /	
yod do //	
gal te mnga' na bregs shig /	
des breg [*bregs] par brtsams pa dang /	
khyim bdag gnyid log nas bregs zin pa dang sad do //	
des smras pa /	
'phags pa; bregs lags sam /	
khyim bdag /	
bregs zin to //	
de mgu nas smras pa /	
'phags pa /	
bdag lhag par glo ba dga' bas /	
khyod mchog ci bzhed pa 'don to //	
des smras pa /	
kho bos sangs rgyas la sogs pa dge slong gi dge 'dun nas thug la spyan drangs kyi /	
nas thug byin cig /	
des smras pa /	
'phags pa /	
nas thug lta khyod la ci rung /	
bza' ba dang /	
bca' ba bsod pa dag dbul gyi /	
bzhud la spyan drongs shig /	
nad med par gyur cig ces smras nas de song ngo //	
de nas khyim bdag des gtsang zhing bsod pa zhes	
bya ba nas dge slong gi dge 'dun gyi gung	
la gdan bshams pa nyid la bzhugs so //	
zhes bya ba'i bar gong ma bzhin du'o //	
de nas bza' ba dang /	
bca' ba bsod pa dag brim pa na /	
dge slong rnams kyis bsam pa /	
bdag cag ngan pa la mgron du bos na /	
kha zas bsod pa 'di bdag cag gis ji ltar blang zhes /	
de rnams kyis ma blangs pa'i skabs de /	
dge slong rnams kyis bcom ldan 'das la gsol pa dang /	
@67a *// bcom ldan 'das kyis bka' stsal pa /	
gal te ngan pa la mgron du pos la /	
kha zas bsod pa rnyed na longs spyad par bya ste /	
da la 'gyod par mi bya'o //	
bcom ldan 'das kyis dgongs pa /	
nyes dmigs gang ci byung ba de ni /	
dge slong dag rigs dang mthun pa'i snod thogs pa las gyur gyi /	
de lta bas na dge slong gis rang gi bzo	
bstan par mi bya; rigs dang mthun pa'i snod kyang	
bsrel bar mi bya'o //	
bsrel na 'gal tshabs can du 'gyur ro //	
sngon sman pa yin na /	
gtsa' khab kyi snod bsrel ba dang /	
sngon yi ge pa yin na /	
ram phyis bsrel ba dang /	
bzo mkhan rab tu byung ba khab ral bsrel ba ni /	
ma gtogs so //	
bcom ldan 'das gyad yul nas ljongs rgyu zhing gshegs te /	
sdig can du byon nas /	
sdig can na srin bu bad pa'i tshal stug po na bzhugs so //	
sdig can na tshe dang ldan pa kun dga' bo'i	
zhang po gyad sna chen po la gtogs pa 'od	
ldan zhes bya ba zhig gnas pa de shin tu	
ma dad pa zhig ste /	
bcom ldan 'das sdig can gyi gyad yul nas ljongs rgyu zhing gshegs te sdig can du byon nas /	
sdig can na srin bu pad pa'i tshal stug po na bzhugs so zhes thos so //	
thos nas kyang gros bya bar brtsams pa /	
shes ldan dag /	
bcom ldan 'das gyad yul nas ljongs rgyu zhing gshegs pa na /	
sdig can du byon nas /	
sdig can na srin bu pad pa'i tshal stug po na @67b bzhugs so //	
zhes thos kyi /	
gal te bdag cag re res sangs rgyas la sogs	
pa dge slong gi dge 'dun gdugs tshod gsol na	
/ gzhan gyis skabs mi rnyed par 'gyur pas /	
ye khrims shig bca' bar bya ste /	
bdag cag sus kyang gcig pus sangs rgyas la sogs	
pa dge slong gi dge 'dun gdugs tshod gsol bar	
mi bya zhing / bdag cag 'dus pa kho nas gdugs tshod gsol bar bya'o //	
bdag cag las gang zhig gcig pu kho nas gdugs tshod gsol na /	
de la tshogs kyis karsha pa na drug cu'i chad pas gcad do //	
de nas sdig can gyi gyad thams cad 'dus nas /	
bcom ldan 'das gang na ba der dong ste lhags pa dang /	
bcom ldan 'das kyi zhabs gnyis la mgo bos phyag byas te /	
phyogs gcig tu 'dug go //	
phyogs gcig tu 'dug pa dang /	
bcom ldan 'das kyis chos dang ldan pa'i gtam gyis	
sdig can gyi gyad rnams la zhes bya ba nas	
yang dag par rab tu dga' bar mdzad nas cang	
mi gsung ngo zhes bya ba'i bar gong ma bzhin	
du'o // de nas sdig can gyi gyad rnams stan las langs te /	
bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig sang bdag cag gi sdum par gdugs tshod sbyor	
zhing mchis na / gnang bar mdzad du gsol /	
bcom ldan @68a *//	
'das kyis sdig can gyi gyad rnams la cang mi gsung bas gnang ngo //	
de nas sdig can gyi gyad rnams kyis bcom ldan 'das cang mi gsung bas gnang bar rig nas /	
bcom ldan 'das kyis gsungs pa la mngon par dga' ste rjes su yi rang nas /	
bcom ldan 'das kyi zhabs gnyis la mgo bos phyag byas te /	
stan las langs te song ngo //	
de nas gyad sna chen po la gtogs pa 'od ldan ni /	
de nyid na 'dug pa dang /	
de la tshe dang ldan pa kun dga' bos smras pa /	
'od ldan khyod dad par gyur tam ci /	
des smras pa /	
bdag dad par ma gyur mod kyi /	
'on kyang tshogs kyi khrims su bcas pa zhes bya ba nas /	
karsha pa na drug cu'i chad pas gcad do zhes bya ba'i bar gong ma bzhin du'o /	
khyod chad pas 'jigs nas bcom ldan 'das la blta ba'i phyir 'ongs pa lta zhig /	
btsun pa /	
de lta lags so //	
de nas tshe dang ldan pa kun dga' bos /	
gyad sna chen po la gtogs pa 'od ldan khrid de /	
bcom ldan 'das gang na ba der song nas phyin pa dang /	
bcom ldan 'das la 'di skad ces gsol to //	
btsun pa /	
gyad sna chen po la gtogs pa 'od ldan 'di ni /	
sangs rgyas la mngon par ma dad /	
chos la ma lags /	
dge 'dun la ma lags na /	
bcom ldan 'das kyis ji ltar 'di sangs rgyas la mngon par dad cing /	
chos dang dge 'dun la mngon par dad par 'gyur pa de ltar chos legs par bshad du gsol /	
@68b bcom ldan 'das kyis tshe dang ldan pa kun dga' bo la cang mi gsung bas gnang ngo //	
de nas bcom ldan 'das kyis gyad sna chen po	
la gtogs pa 'od ldan la gang thos pas gyad	
sna chen po la gtogs pa 'od ldan sangs rgyas	
la mngon par dad /	
chos dang /	
dge 'dun la mngon par dad par 'gyur ba de lta bu'i chos bshad pa mdzad do //	
de nas gyad sna chen po la gtogs pa 'od ldan stan las langs te /	
bla gos phrag pa gcig tu gzar nas /	
bcom ldan 'das gang na pa de logs su thal mo sbyar ba btud de /	
bcom ldan 'das la 'di skad des gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol /	
'od ldan /	
nga sngar sdig can gyi gyad rnams kyis spyan drangs zin to //	
bcom ldan 'das gnang bar mdzod cig dang /	
ji ltar sdig can gyi gyad rnams btub pa de ltar bdag bgyid do //	
'od ldan /	
gal te sdig can gyi gyad rnams btub na /	
de bzhin du ngas khyod la gnang ngo //	
de nas gyad sna chen po la gtogs pa 'od	
ldan gyis bcom ldan 'das kyi zhabs gnyis la mgo	
bos phyag btsal nas /	
stan las langs te chas nas /	
sdig can gyi gyad rnams gang na ba der song ste phyin pa dang /	
sdig can gyi gyad rnams la 'di skad ces smras so //	
shes ldan dag /	
re zhig sdod cig /	
bdag gis thog mar bcom @69a *//	
ldan 'das dang /	
dge slong gi dge 'dun gdugs tshod gsol nas /	
de'i 'og tu khyed cag gis kyang bcom ldan 'das dang /	
dge slong gi dge 'dun gdugs tshod gsol na dka' bar mi 'gyur ro //	
de rnams kyis smras pa /	
kho bo cag gis sngar sangs rgyas la sogs pa dge slong gi dge 'dun spyan drangs zin pas /	
kho bo cag mi nyan to //	
des smras pa /	
ji ste mi btub na /	
bca' ba dang btung ba re re zhing brim mo //	
de na ma dad pa gang yin pa de dag gis smras pa /	
mi gnang ngo //	
dad pa can gang yin pa de dag gis smras pa /	
shes ldan dag /	
'di dad pa med pa zhig las /	
'dis dge 'dun mnga' ba'i yon dag 'bul bar 'gyur bas gnang ngo //	
zhes de rnams kyis de la gnang ngo //	
de nas des g-yos mkhan dag bkug ste bsgo ba /	
shes ldan dag /	
kho bos yo byad thams cad sbyar gyi /	
bca' ba gcig pu gang kho nas 'grangs par 'gyur ba de lta bu'i sta gon gyis shig /	
des dri zhim po sna tshogs kyi rdzas la sogs	
pa dang ldan pa'i yo byad rnams phog pa dang	
/ de rnams kyis dri zhim po sna tshogs kyis	
yongs su rgyas pa re res re re 'grangs par	
'gyur pa'i bca' ba gang yin pa dag byas so	
/ // de nas sdig can gyi gyad rnams kyis	
nub mo nas gtsang zhing bsod pa'i zhes bya ba	
nas dge slong gi dge 'dun gyi gung la gdan	
bshams pa nyid la bzhugs so zhes bya @69b ba'i	
bar gong ma bzhin du'o //	
de nas gyad sna chen po la gtogs pa 'od ldan gyis bca' ba dang /	
btung ba brim par brtsams pa dang /	
dge slong rnams 'gyod bas longs ma spyad do //	
bcom ldan 'das kyis bka' stsal pa /	
yon bdag la blta bar bya'o //	
dge slong rnams kyis sdig can gyi gyad rnams la bltas pa dang /	
de rnams kyis smras pa /	
'phags pa dag /	
gyad sna chen po la gtogs pa 'od ldan gyis bdag cag bslus lags kyi /	
bzhes shig /	
de nas gyad sna chen po la gtogs pa 'od ldan gyis bca' ba brims pa dang /	
de kho nas dge slong rnams 'grangs te /	
bcom ldan 'das kyis yon bsngo ba mdzad de gshegs pas /	
sdig can gyi gyad rnams kyi zas de dag longs ma spyad par gyur to //	
nyi ma gzhan zhig la dge slong rnams bsod snyoms	
la zhugs pa dang; bram ze dang khyim bdag rnams	
kyis smras pa / sangs rgyas tshur spyon /	
chos tshur spyon /	
dge 'dun tshur spyon /	
'di dag snoms shig /	
dge slong rnams 'gyod pas ma blangs so //	
bcom ldan 'das kyis bka' stsal pa /	
ci /	
kho bo la sbyin nam /	
'on te bcom ldan 'das rkang gnyis rnams kyi mchog	
gang yin pa de la dbul zhes dri bar bya'o	
// gal te bcom ldan 'das rkang gnyis rnams kyi mchog gang yin pa de la'o zhes smra na /	
bdag gir mi bya'o //	
'on te bdag cag gi sangs rgyas ni /	
khyod nyid lags so zhes smra na /	
blang bar bya ste /	
'di la 'gyod par mi bya'o //	
de bzhin @70a *//	
du chos 'dod chags dang bral ba rnams kyi mchog	
gang yin pa de la'am zhes brjod par bya zhing	
/ dge 'dun tshogs rnams kyi mchog gang yin pa de la'am zhes rgyas par sbyar par bya'o //	
gleng gzhi ni /	
mnyan yod na'o //	
khyim bdag cig gis sangs rgyas la sogs pa dge	
slong gi dge 'dun bsro khang la spyan drangs so	
// de'i tshe tshe dang ldan pas ri zhes bya ba /	
gzhon nu thor bu lang tshol bab pa /	
rab tu byung nas ring po ma lon pa /	
bsnyen par rdzogs nas ring po ma lon pa /	
chos 'dul ba 'dir 'ongs nas ring po ma lon pa des bsam pa /	
bcom ldan 'das kyis gang gis nyung du byin pa dang /	
gang gis mang du byin pa dang /	
gang gis bzang po byin pa dang /	
gang gis yid dga' bas las byas pa dang /	
gang gis rab tu dang ba'i sems kyis rjes su yi rang ba de dag thams cad ni /	
bsod nams kyi skal ba can du 'gyur ro //	
zhes gsungs kyi /	
ma la bdag gis kyang las shig bya'o snyam nas des shing gsheg par brtsams pa las /	
ji tsam na /	
shing rul pa zhig gi ser ka nas sbrul gdug pa zhig byung nas /	
rkang pa g-yas pa'i mthe bo la zin pa dang /	
de dug gi shugs kyis brgyal nas sa la 'gyel te /	
lbu bar skyug cing bzhin yang gyur /	
mig kyang gyur te /	
de de ltar sdug bsngal ba /	
bram ze dang /	
khyim bdag rnams kyis mthong nas smras pa /	
shes ldan dag /	
'di khyim bdag su zhig gi bu yin /	
gzhan dag @70b gis smras pa /	
che ge mo zhig gi'o //	
de dag gis smras pa /	
dge sbyong sh'akya'i sras mgon med pa rnams kyi nang du rab tu byung gi /	
gal te rab tu ma byung bar gyur na /	
nye du rnams kyis 'di la dpyad byed pa zhig ces pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
sman pa la dris la dpyad byos shig /	
dge slong dag gis sman pa la dris pa dang /	
des smras pa /	
'phags pa /	
sbyar ba'i zas gsol cig pa'i skabs de /	
dge slong dag gis bcom ldan 'das la gsol pa dang /	
bcom ldan 'das kyis bka' stsal pa /	
sman pas bstan na sbyin par bya'o //	
dge slong dag gis zas sbyar ba ji lta bu yin pa ma shes nas /	
de rnams kyis sman pa la dris pa dang /	
des smras pa /	
'phags pa dag /	
khyod nyid kyi ston pa bcom ldan 'das ni /	
thams cad mkhyen pa /	
thams cad gzigs pa kho na yin te /	
de nyid mkhyen to zhes pa dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
zas sbyar ba ni /	
lci ba dang /	
gcin dang /	
thal ba dang /	
sa'o //	
de la lci ba ni /	
byung nas ring po ma lon pa'i be'u rnams kyi'o //	
gcin yang de kho na'o //	
thal ba ni /	
shing lnga po /	
kan tsa ni'i dang /	
ka pi da ka'i dang /	
aa shva tha'i dang /	
au dum wa ra'i dang /	
n+ya gro dha'i 'o //	
sa ni /	
sa las sor bzhi'i 'og nas phyung ba'o //	
'di ni /	
sbyar ba'i zas yin no //	
de nas dge @71a *//	
slong rnams kyis tshe dang ldan pa sa ri la zas sbyar ba byin na /	
'on kyang sos par ma gyur pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
kun dga' bo /	
khyod kyis nga las rma bya chen mo'i rig sngags bzung nas kun chub par byas te /	
dge slong sa ri la srung ba dang /	
yongs su bskyab pa dang /	
yongs su bzung ba dang /	
dug gzhil ba dang /	
chad pa spang ba dang /	
dug bsad pa dang /	
mtshams bcad pa dang /	
sa bcing bar nus sam /	
bcom ldan 'das kyis bka' stsal du gsol /	
mnyan te bgyi'o ////	
'dul ba gzhi /	
bam po drug cu pa /	
de nas bcom ldan 'das kyis de'i tshe rma bya chen mo'i rig sngags 'di dag bka' stsal to //	
sangs rgyas la phyag 'tshal lo //	
chos la phyag 'tshal lo //	
dge 'dun la phyag 'tshal lo //	
'di lta ste /	
aa ma le /	
bi ma le /	
nir ma le /	
mangga le /	
hi ra nye /	
hi ra nye /	
garbhe /	
bha dre /	
su bha dre /	
sa manta bha dre /	
shr'i bha dre /	
sarba aartha s'a dha ni /	
p'a ra m'artha s'a dha ni /	
sarba aa nartha /	
pra sha ma ni /	
sarba mangga la s'a dha ni /	
ma na se /	
ma na se /	
ma h'a ma na se /	
aa tsyud te /	
aad bh'u te /	
aa da tyed bh'u te /	
mu ka te /	
mo tsa ni /	
mo ksha ni /	
aa ra dze /	
bi ra dze /	
aa mri te /	
aa ma re /	
aa ma ra ni /	
brahme /	
brahma sva re /	
p'u ra ne /	
p'urna /	
ma no ra the /	
mu ka te /	
dz'i wa nte /	
sa ri'i gnod pa dang /	
'jigs pa dang /	
nad thams @71b cad pas srung sa shig sv'ah'a /	
btsun pa /	
bka' bzhin 'tshal zhes tshe dang ldan pa kun dga'	
bos bcom ldan 'das kyi spyan snga nas rma bya	
chen mo'i rig sngags blangs nas /	
dge slong sa ri la bde legs su 'gyur bar byas pas /	
dug med nas sngon gyi ji lta ba bzhin du gyur to //	
dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
bcom ldan 'das /	
ji tsam du bcom ldan 'das kyis rma bya chen mo'i rig sngags sman pa dang /	
gces spras bgyid pa ngo mtshar che lags so //	
dge slong dag /	
da ltar 'ba' zhig ma yin te /	
ji ltar 'das pa'i dus na yang nga log par ltung ba'i lus mi khom par gyur pa na /	
rig sngags kyi rgyal mo rma bya chen mos phan pa dang /	
gces spras byas pa de nyon cig /	
dge slong dag /	
sngon byung ba /	
ri'i rgyal po gangs ri'i lho phyogs kyi ngos la /	
rma bya'i rgyal po gser du snang ba zhes bya ba zhig gnas te /	
de nang par rma bya chen mo'i rig sngags 'dis bde legs su 'gyur ba byas te /	
nyin mo bde legs su gnas /	
nub kar bde legs su 'gyur ba byas te /	
mtshan mo bde legs su gnas so //	
de dus gzhan zhig na 'dod pa'i 'dod chags la lhag par chags /	
'dod pa rnams la zhen /	
'chums /	
brgyal /	
myos /	
rab tu rmongs /	
rab tu brgyal te /	
bag med pas nags kyi rma bya mor ba tu	
mang po rnams dang lhan cig tu kun dga'i ra	
ba nas kun dga'i ra ba dang /	
skyed mos @72a *//	
tshal nas skyed mos tshal dang /	
ri'i ngos nas ri'i ngos su rgyu ba las /	
ji tsam na /	
ri'i ser ga zhig tu zhugs pa dang /	
de der yun ring du phyir rgol pa /	
dgrar gyur pa /	
'tshe bar gyur pa /	
glags lta ba rnams kyis rma bya rnyis bzung ste /	
de ni /	
mi mdza' ba'i nang du son pa dang /	
rab tu rmongs pa las dran pa rnyed nas /	
rma bya chen mo'i rig pa 'di kho na yid la byas so //	
'di lta ste /	
aa ma le /	
bi ma le /	
nir ma le /	
mangga lye /	
hi ra nye /	
hi ra nye /	
garbhe /	
bha dre /	
su bha dre /	
sa manta bha dre /	
shr'i bha dre /	
sarba aartha s'a dha ni /	
pa ra m'a rtha s'a dha ni /	
sarba aa nartha /	
pra sha ma ni /	
sarba mangga la s'a dha ni /	
ma na se /	
ma na se /	
mah'a ma na se /	
aad tsyud te /	
aad bhu te /	
aad tyed bhu te /	
muk te /	
mo tsa ni /	
moksha ni /	
aa ra dze /	
bi ra dze /	
aa ma re /	
aa mri te /	
aa ma ra ni /	
brahma sva re /	
p'u ra ne /	
p'urna /	
ma no ra the /	
muk te /	
dz'i wa nte /	
bdag gnod pa thams cad las srungs shig sv'ah'a /	
de rma bya'i rnyi chad nas bros so //	
dge slong dag /	
ji snyam du sems /	
de'i tshe de'i dus kyi rma bya'i rgyal po gser	
du snang ba zhes bya ba gang yin pa de	
ni / nga yin te /	
de na yang nga la rma bya chen mo'i rigs sngags kyis phan pa dang /	
gces spras byas so //	
da ltar na yang ngas rma bya chen mo'i rig sngags kyis pham pa dang /	
gces spras byas so //	
btsun pa /	
bcom ldan 'das kyis rig sngags kyis dge slong sa	
ri la ji tsam pa bde legs su @72b 'gyur	
ba bgyis pa la gzigs /	
dge slong dag /	
da ltar 'ba' zhig ma yin gyi /	
ji ltar 'das pa'i de yang nyon cig /	
dge slong dag /	
sngon byung ba w'a ra n'a si'i grong khyer na /	
sbrul sngags mkhan zhig yod do //	
rgyal rigs kyi khye'u zhig sprul gyis zin nas de shi ba dang /	
sbrul sngags mkhan gyis rig sngags kyis de sos par byas so //	
dge slong dag /	
ji snyam du sems /	
de'i tshe de'i dus kyi sbrul sngags mkhan gang yin pa de ni /	
nga nyid yin no //	
de'i tshe de'i dus kyi khye'u gang yin pa de ni /	
dge slong sa ri yin no //	
sman gyi gzhi rdzogs so ////	
gos kyi gzhi'i bsdus pa'i sdom ni /	
'tsho byed dang ni gso ras dang //	
de bzhin kha tshar ring po dang //	
dbyar ral bar ni rig bya dang /	
'chi ba'i dus dang nye dga' dang //	
tha ma dag ni nad pa yin //	
bsdus pa'i sdom ni /	
'tsho byed dang ni gsum 'dral dang //	
dbyar gyi ras chen gding ba dang //	
g-yon pa bde gshegs mon dar dang //	
bal dang sha ma zar ma'i ras //	
sdom la /	
dum bu sa skyong seng ge dang /	
de bzhin yangs par song ba dang //	
sems 'phrog drang srong sa 'tsho dang //	
aa mra skyong dang 'jigs med dang //	
tshong dpon chung ma rigs skyes dang //	
sman pa yi ni lung dang ni //	
rdo 'jog dang ni bzang byed dang //	
au dum wa ra gzhal ba dang //	
bskyed dang rgyal chen skyed mos tshal //	
bcom brlag gyad dang bud med sbrul //	
ya mu na dang dur khrod @73a *//	
dang //	
yangs pa mig dang srin gyi med //	
rgyal po'i khab bdun bzhi lnga dang //	
'tsho byed sde tshan bsdus pa yin //	
lus 'phags na rgyal bo 'phags skyes po zhes bya ba /	
'byor pa dang /	
rgyas pa dang /	
bde ba dang /	
lo legs pa /	
skye bo dang /	
mi mang pos gang ba na rgyal srid byed du 'jug go /	
de'i blon po dum bu la sogs pa lnga brgya yod pa las /	
blon po'i mchog dum bus chos dang mthun par rgyal srid byed du 'jug ste /	
tha snyad du bya ba yang rigs pas lta bar byed do //	
des na skyes pa'i tshogs thams cad de'i ngor lta zhing 'dug go /	
des rigs mnyam pa las chung ma blangs te /	
de de dang lhan cig rtse bar byed //	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa las khye'u zhig btsas te /	
de'i btsas ston nyi ma bdun gsum nyi shu gcig	
tu zhes bya ba nas sa skyong zhes bya bar	
btags so zhes bya ba'i bar gong ma bzhin du'o	
// de yang rtse bar byed /	
dga' bar byed /	
dga' mgur spyod par byed pa las khye'u zhig btsas te /	
gong ma bzhin du rgyas par sbyar te /	
de ni /	
seng ge zhes bya bar btags so //	
sa skyong dang /	
seng ge rim gyis gzhon nur gyur na yang /	
blon po'i mchog dum bu ni /	
thog ma nyid nas dpa' zhing pha rol gnon pa /	
gnas lnga la byang ba yin te /	
des na blon po rnams kyi mchog tu gyur to //	
@73b gang gi tshe bu'i mthu skyes pa de'i tshe	
lhag par yang blon po thams cad zil gyis mnan	
te 'dug go / de nas blon po de rnams zil gyis non pas /	
mi bzod pa skyes nas phan tshun du gros byas te rgyal po'i drung du dong ngo //	
de nas skabs la bab par rig nas rgyal po la smras pa /	
lha /	
rgyal po su lags /	
des smras pa /	
shes ldan dag gis brtag tu ci yod /	
rgyal po lha yin mod /	
gzhan su zhig yin /	
de rnams kyis smras pa /	
lha /	
rgyal po ni /	
dum pu lags kyi /	
lha ma lags so //	
gal te de 'tshal bar gyur na /	
lha rgyal srid las phyung nas rang nyid cod pan	
bcings te rgyal srid kyi dbang phyug la dbang bgyid	
par 'gyur ro // rgyal pos bsam pa /	
des 'di dag thams cad zil gyis mnan pas /	
des na dbyen byed do snyam mo //	
re zhig dus gzhan zhig na /	
rgyal po blon po'i tshogs kyis yongs su bskor te 'dug pa dang /	
blon po'i mchog dum bu rgol ba dang /	
phyir rgol ba brgya stong gis yongs su bskor nas rgya bo'i pho brang du zhugs te /	
rgyal po'i pho brang de gang bar byas nas 'dug go /	
gang gi tshe rgyal srid kyi bya ba byas nas phyir byung ba de'i tshe /	
yang rgyal po'i pho brang de stong par 'dug go /	
rgyal pos smras pa /	
shes ldan dag /	
skye bo'i tshogs thams cad phyir byung bar gyur tam /	
blon po rnams kyis glags snyed nas de rnams kyis smras pa /	
lha /	
gang gi slad du snyan du gsol ba lha'i spyan sngar bab lags @74a *//	
mod /	
gal te dum bu 'tshal bar gyur na /	
lha rgyal srid las phyung nas /	
rang nyid kyis cod pan bcings te rgyal srid kyi dbang phyug la dbang bgyid par 'gyur ro /	
rgyal po rnams ni /	
khva ltar khum 'phrig za ba yin pas /	
des bsam pa /	
'di rnams kyis ji skad smras pa de bzhin du gdon mi za'o //	
snyam nas de de la klan ka tshol bar gyur to //	
'jig rten na mdza' ba dang /	
mi mdza' ba dang /	
bar ma yod pas /	
ji tsam na gzhan dag gis dum bu la smras pa /	
khyod la rgyal po klan ka tshol zhing 'dug gi /	
thabs legs par soms shig /	
de rtog pa skyes shing de dpyod pa la zhugs pa /	
gang du 'gro /	
gal te mnyan yod du song na ni /	
mnyan yod de yang rgyal po'i mnga' ris yin pas /	
nyen 'di nyid yod do //	
de bzhin du w'a ra n'a si dang /	
rgyal po'i khab dang /	
tsam pa yang gcig gi dbang du gyur pas nyen 'di yod do //	
yangs pa can ni /	
tshogs kyi dbang yin te /	
bcu dga' ba gang yin pa de la ni /	
nyi shu mi dga' bar 'gyur bas /	
de yangs pa can du 'gro'o snyam nas /	
de yangs pa can gyis li tsa byi rnams la /	
bdag ni /	
khyed cag gi dpung gi phag na 'dug par 'dod do //	
zhes pho nya btang ngo //	
de rnams kyis gus pa'i tshul gyis lan spring pa /	
yangs pa can 'dir byon pa legs kyi /	
spyon cig /	
de nas blon po'i mchog dum bus nye du rnams bos te smras pa /	
@74b shes ldan /	
bdag ni /	
yangs pa can du chas kyi /	
khyed cag las gang dag 'dir dga' ba de dag ni /	
'dug cig /	
gang dag mi 'dod pa dag ni /	
sta gon gyis shig dang 'dong ngo //	
ba lang rdzi dang /	
phyug rdzi rnams la bsgo ba /	
khyed cag gis ba lang dang /	
ma he yangs pa can gang na ba der skyongs shig /	
zho shas 'tsho ba rnams la bsgo ba /	
yangs pa can du 'dong gi /	
go gyon cig /	
de nas skye bo'i tshogs ltar de sta gon byed du bcug nas /	
rgyal po'i drung du song ste /	
rkang pa gnyis la gtugs te smras pa /	
lha /	
bgyi ba cung zhig mchis te /	
skyed mos tshal du mchi na /	
gzigs su gsol /	
rgyal pos smras pa /	
de bzhin bya'i /	
songs shig /	
des skyed mos tshal byi dor byas nas /	
nor gces pas shing rta bkang ste /	
steng bza' ba dang /	
bcab pas g-yogs nas song ngo //	
blon po rnams kyis dum bu bros so //	
zhes bya ba thos nas de rnams rings pa rings par rgyal po'i drung du dong nas smras pa /	
lha /	
dum bu ni /	
bros so //	
rgyal pos smras pa /	
dengs la slar khug cig /	
de rnams kyis dpung gi tshogs yan lag bzhi pa go bskon nas //	
bsnyegs te smras pa /	
dum bu /	
lhas bka' stsal gyi /	
slar log cig /	
des smras pa /	
shes ldan dag /	
khyed cag gis yun ring mo zhig nas kye ma'i	
dum bu shi 'am bros par gyur kyang ci ma	
rung snyam du bsam pa de /	
tshegs chung dus grub kyi /	
dengs shig /	
kho bo ni /	
bros pa yin no //	
@75a *// de rnams rgyal po'i sems bsrung ba'i phyir mda' dang mda' dag 'dres par byas nas /	
log ste rgyal po la smras pa /	
lha /	
blon po'i mchog dum bu ni /	
bros so //	
rgyal pos ma legs so //	
snyam du bsam nas cang mi smra bar 'dug go /	
dum bu yang rim gyis yangs pa can du phyin to //	
de'i tshe yangs pa can na rigs gsum du gnas te /	
rigs dang po na ni /	
khang pa brtsegs ma bdun stong pa gam gser las byas so //	
ris bar ma na ni /	
khang pa brtsegs ma khri bzhi stong ba gam dngul las byas so //	
ris tha ma na ni /	
khang pa brtsegs ma nyi khri chig stong ba gam zangs las byas pa ste /	
de rnams na ni /	
mi dam pa dang /	
bar ma dang /	
phal ba rnams ci rigs par gnas so //	
yangs pa can gyi tshogs gyis khrims su bcas te bzhag pa ni /	
ris dang por bu mo btsas pa gang yin pa de ni /	
ris dang po nyid du gtong bar byed kyi /	
bar mar ma yin /	
tha mar ma yin no //	
bar ma'i gang yin pa de ni /	
ris dang po dang bar ma la gtong bar byed do //	
tha ma'i gang yin pa de ni /	
ris gsum char du gtong bar byed de /	
bud med rnams ni /	
yangs pa can ma gtogs par gzhan du mi gtong zhing /	
mi 'byin to //	
bud med rin po che ni /	
su la yang mi gtong bar tshogs spyi'i yongs su longs spyad pa kho nar byed do //	
dum bu ni /	
skyes bu dam pa yin no zhes te /	
ris dang por khang pa @75b byin nas /	
de na gnas par brtsams pa las /	
gang gi tshe tshogs 'dus pa de'i tshe /	
de bos kyang 'dur ma btub nas /	
de la yangs pa can gyi li tsa byi rnams kyis smras pa /	
dum bu /	
khyod ci'i phyir mi 'du /	
des smras pa /	
'du ba kho na las bdag la nyes dmigs byung bas bdag mi 'du'o //	
yangs pa can rnams kyis smras pa /	
dum bu /	
'dus shig /	
'dir nyes dmigs ci zhig 'byung /	
des 'dus par brtsams nas blo gros ma byin no //	
de rnams kyis smras pa /	
dum bu /	
blo gros byin cig /	
des smras pa /	
gang gi phyir blo gros kho nas bdag la nyes dmigs byung bas na /	
blo gros ni /	
mi sbyin no //	
de rnams kyis smras pa /	
blo gros byin cig /	
'dir nyas dmigs ci zhig 'byung /	
de tshogs dang lhan cig 'dus nas blo gros kyang byin to //	
sngon yangs pa can gyi li tsa byi rnams gang	
su la yang rung yi ge spring bar byed na	
/ rtsub po dang bcas par spring bar byed do //	
gang gi tshe dum bus blo gros byin pa de'i tshe /	
'jam po dang bcas par yi ge spring bar byed do //	
gang dag la 'jam po dang bcas pa'i yi ge	
'ongs par gyur pa de rnams phan tshun du gros	
byas pa / shes ldan dag /	
gang gis na yangs pa can gyi tshogs sngon rtsub pa dang bcas par spring bar byed pa las /	
da 'jam po dang bcas par byed par gyur pa la rgyu ci zhig yod //	
gzhan dag gis smras pa /	
khyad par yod de /	
lus 'phags kyi rgyal po'i blon po'i mchog dum bu der 'ongs nas /	
de dag de'i blo gros @76a *//	
bzhin byed de /	
des na /	
da ltar 'jam po dang bcas par spring bar byed do //	
dum bus sa skyong dang /	
seng ge khyim phub nas /	
seng ge rtse bar byed /	
dga' bar byed /	
dga' mgur spyod par byed pa las bu mo zhig btsas te /	
de'i btsas ston rgya cher byas nas gos can zhes bya bar btags so //	
de ltas mkhan rnams kyis mthong nas /	
khye'u zhig btsa' bar 'gyur te /	
des pha srog dang phral nas rang nyid cod pan	
bcings te rgyal srid byed par 'gyur ro zhes lung	
bstan to // de yang rtse bar byed /	
dga' bar byed /	
dga' mgur spyod par byed pa las bu mo zhig btsas te /	
de'i btsas ston yang rgya cher byas nas nye gos can zhes bya bar btags so //	
de yang ltas mkhan rnams kyis mthong nas /	
bu mtshan rdzogs pa zhig btsa' bar 'gyur ro zhes lung bstan to //	
sa skyong gdug pa rtsal che ba zhig pas yangs	
pa can gyi li tsa byi rnams kyi skyed mos	
tshal rnams ma rung bar byas pa dang /	
skyed mos tshal srung ba rnams kyis smras pa /	
yangs pa can gyi li tsa byi rnams ni /	
gdug pa rtsal po che yin gyi /	
de dag gi skyed mos tshal rnams ma rung bar	
ma bya zhig ces des slar bzlog kyang ma btub	
nas / skyed mos tshal srung ba rnams kyis dum bu la smras pa /	
khyod kyi bus yangs pa can gyi mi li tsa	
byi rnams kyi skyed mos tshal rnams ma rung bar	
byas te / li tsa byi 'di dag ni /	
gdug pa rtsal po @76b che yin pas /	
'di la gnod pa byas su 'ong gi /	
'di slar zlog cig /	
des de bkug nas smras pa /	
bu /	
yangs pa can gyi li tsa byi rnams ni /	
gdug pa rtsal po che yin pas /	
'di dag gi skyed mos tshal ma rung par ma bya zhig /	
de dag gis gnod pa byas sa re /	
des smras pa /	
yab /	
'di dag la ni /	
skyed mos tshal mchis na /	
bdag cag la ma mchis so //	
des smras pa /	
bu /	
skyed mos tshal gyi don du tshogs la gsol ba gdab bo //	
des tshogs la gsol ba btab pa /	
shes ldan dag /	
bdag gi bu gnyis la skyed mos tshal ma mchis kyi /	
bdag la skyed mos tshal zhig thugs dpag mdzad pa'i rigs so //	
de rnams kyis de dag la skyed mos tshal rnying pa zhig byin pa las /	
de na shing s'a la chen po zhig yod de /	
de la gcig gis bcom ldan 'das kyi sku'i gzugs brnyan byed du bcug go /	
gcig shos kyis ni zhal sros byas so //	
de bzhin du gnas brtan rnams kyis kyang mdo sde'i	
nang du sangs rgyas bcom ldan 'das yangs pa can	
na / sa skyong dang /	
seng ge'i shing s'a la'i tshal na bzhugs so //	
zhes brjod do //	
sa skyong gis bya ba ma yin pa stong phrag dag byas pas /	
li tsa byi rnams smod par byed /	
gzhogs 'phyas byed /	
kha zer bar byed do //	
de nas dum bus bkug ste bsgo ba /	
bu /	
khyod tshogs 'khrug par ma byed par ri bor che ge mo zhig tu song la /	
der rang gi zhing las kyi mtha' rnams la zhal ta byed cing 'dug cig /	
de der @77a *//	
song nas rang gi zhing las kyi mtha' rnams la zhal ta bya bar brtsams so //	
ji tsam dus gzhan zhig na /	
yangs pa can gyi sde dpon shi nas /	
de rnams kyis blon po'i mchog dum bu sde dpon du bcug pa las /	
des kyang dus thung du zhig tu chos dang mthun bas sde dpon byas nas shi'o //	
yangs pa can gyi tshogs 'dus nas /	
su zhig sde dpon du gzhug ces byas pa dang /	
de nas kha cig gis smras pa /	
blon po'i mchog dum bus tshogs yongs su bskyangs pas na /	
de nyid kyi bu gzhug go /	
kha cig gis smras pa /	
de'i bu sa skyong ni /	
gdug pa /	
rtsal po che zhig ste /	
gal te sde dpon du bcug na /	
gdon mi za bar tshogs phye bar 'gyur ro //	
de'i nu bo seng ge gang yin pa de ni /	
des pa /	
'grogs na bde ba /	
tshogs kyi sems mgu bar byed nus pa zhig pas /	
gal te tshogs 'dod na /	
sde dpon du gzhug go /	
thams cad dga' bas de rnams 'dus nas seng ge'i gan du song ste /	
seng ge khyod la sde dpon sbyin no //	
des smras pa /	
sa skyong ni /	
bdag gi phu bo yin pas de sde dpon du chug cig /	
de rnams kyis smras pa /	
seng ge /	
sde dpon khyod kyi rigs brgyud kyi rim pas 'ongs pa yin nam ci /	
tshogs gang la 'drang ba des sde dpon bya bar zad mod /	
gal te khyod mi 'dod na /	
kho bo cag gis gzhan zhig sde dpon du gzhug go /	
des bsam pa /	
gal te bdag gi khyim nas sde dpon gzhan du shor na /	
de ni /	
ma 'os @77b pas ye bskur ro //	
snyam nas des khas blangs pa dang /	
de rnams kyis bkur sti chen pos sde dpon du bcug go /	
yangs pa can pa rnams sngon gang la yi ge	
spring pa de la dum bu la sogs pa tshogs	
kyis bka' stsal pa zhes 'bri ba las /	
gang gi tshe seng ge sde dpon du gyur pa de'i tshe /	
seng ge la sogs pa tshogs kyis bka' stsal pa zhes 'bri bar byed do //	
ji tsam dus gzhan zhig na /	
ri bor na sa skyong /	
rang gi zhing las kyi mtha' rnams la zhal ta	
byed pa'i ri bor gang yin pa der spring pa	
'ongs pa dang / sa skyong gis phye ste bklags nas /	
des smras pa /	
shes ldan dag /	
sngon ni /	
yangs pa can gyi tshogs /	
dum bu la sogs pa'i tshogs kyis bka' stsal pa zhes 'bri na /	
da ni /	
seng ge la sogs pa tshogs kyis bka' stsal pa zhes 'bri na /	
ci /	
kho bo'i pha shi'am /	
de rnams kyis smras pa /	
shi'o //	
de mi bzod pa skyes nas yangs pa can du song ste smras pa /	
phu bo nga 'dug bzhin du khyod kyis sde dpon bya ba ji ga rigs sam /	
seng ges ji ltar gyur pa de la smras pa dang /	
de yangs pa can gyi li tsa byi rnams la mi bzod pa skyes nas bsam pa /	
bdag la yangs pa can rnams kyis bkur sti ma yin pa byas kyi /	
rgyal po'i khab tu 'gro'o snyam nas /	
des rgyal po gzugs can snying po la bdag lha'i btsan phag na mchis par 'tshal lo //	
zhes pho nya btang ngo //	
des de la spring pa /	
'ongs pa legs kyi /	
shog cig ces spring pa /	
de rgyal @78a *//	
po'i khab tu 'ongs pa dang /	
de nas rgyal po gzugs can snying pos blon po'i mchog tu bcug go /	
ji tsam dus gzhan zhig na /	
rgyal po gzugs can snying po'i btsun mo dam pa	
shi nas de 'gram pa la lag pa gtad de	
sems khong du chud cing 'dug pa de /	
sa skyong gis mthong nas smras pa /	
lha /	
ci'i slad du zhal la phyag gtad de thugs mi dgyes shing bzhugs /	
des smras pa /	
nga'i btsun mo dam pa shi na /	
ci'i phyir sems khong du chud cing mi 'dug /	
lha /	
thugs ngan ma mdzad cig /	
bdag gi nu bo la bu mo gzugs dang lang tsho phun sum tshogs pa /	
lha kho na la 'os pa gnyis mchis na /	
de la gcig la ni /	
pha 'gum pa'i bu zhig btsa' bar 'gyur /	
gcig shos la ni /	
mtshan phun sum tshogs pa zhig btsa' bar 'gyur ro //	
zhes lung bstan na /	
lha'i ched du de gang khrid de mchi /	
bu mtshan phun sum tshogs pa btsa' bar 'gyur ro //	
zhes lung bstan pa gang yin pa de'o //	
de nas sa skyong gis seng ge la spring ba /	
rgyal po gzugs can snying po'i btsun mo dam pa shi nas /	
khyod kyi nye gos can tshur bkris shig dang /	
btsun mo dam par 'gyur ro //	
des de la yi ge'i lan spring pa /	
gar bskor kyang khyod kho na la bdag 'dri bar zad kyi /	
khyod kyis byas pa gang yin pa de ni /	
tshad ma'i mchog yin pas khyod nyid shes so //	
ji ltar tshogs kyis khrims su bcas pa /	
yangs pa @78b can las gzhan du bu mo mi gtang ngo zhes bcas mod kyi /	
'on kyang khyod nyid 'ongs te skyed mos tshal du sdod cig dang /	
kho bos de skyed mos tshal du phyung ba dang /	
khyod kyis khrid de songs shig /	
de nas sa skyong gis rgyal po la mchi phyag	
byas nas shing rtar zhugs te yangs pa can du	
song ba las / rim gyis phyin nas skyed mos tshal du bsdad do //	
de'i tshe yangs pa can gyi sgo srung zhig shi	
nas mi ma yin pa rnams su skyes pa des	
/ yangs pa can pa rnams la bstan pa /	
bdag ni /	
mi ma yin pa rnams su skyes kyi /	
bdag gi gnod sbyin gyi gnas byos la /	
mgul bar dril sbyongs shig dang /	
gal te yangs pa can rnams la phyir rgol ba 'ga' zhig 'ongs na /	
bdag gis ji tsam du zin pa'am /	
'bros par gyur pa srid du dril gyi sgra bsgrag bar bya'o //	
de rnams kyis gnod sbyin gyi gzugs brnyan byas nas mgul pa la dril btags te /	
gar dang /	
glu dang /	
rol mo'i sgra dang /	
gtor ma dang /	
me tog phreng gi yo byad kyis sgo khang du bzhag go /	
sa skyong gis seng ge la spring pa /	
kho bo skyed mos tshal na sdod kyi byung zhig /	
des yangs pa can gyi tshogs la brtags nas khyim du song ste /	
nye gos can la smras pa /	
khyod rgyal po gzugs can snying po la byin gyi /	
rgyan rnams thogs la skyed mos chal du phyung zhig /	
de rgyan rnams 'dogs par brtsams pa dang /	
gos can gyis mthong nas /	
des smras pa /	
ci zhig gi phyir rgyan rnams 'dogs /	
kho mo bag mar btang ngo //	
su zhig la /	
@79a *// rgyal po gzugs can snying po la'o //	
des smras pa /	
kho mo phu mo yin na /	
khyod ci ste bag mar btang /	
gal te de ltar na khyod rgyan thogs shig /	
de yang smra ba las dril gyi sgra byung ngo //	
yangs pa can gyi tshogs rod rod por gyur te /	
bdag cag gi mi mdza' ba zhig yangs pa can du zhugs so //	
seng ge dngangs pas nye gos can yin no //	
snyam nas /	
gos can khrid de myur ba myur bar phyir byung ba dang /	
sa skyong yang dngangs pas gos can shing rtar bcug ste song ngo //	
yangs pa can gyi tshogs kyis phyi bzhin bsnyegs nas /	
de dang de rnams su lhan cig 'thab par brtsams pa dang /	
de gnas lnga rnams la byang ba yin pas /	
des li tsa byi lnga brgya'i gnad du bsnun nas /	
des smras pa /	
shes ldan dag /	
ngas khyod cag las lnga brgya gnad du bsnun zin gyi /	
lhag ma rnams srog bskyab kyi /	
slar dengs shig /	
de rnams kyis smras pa /	
nged cag las sems can gcig kyang bsad pa med do //	
go phud cig /	
de rnams kyis go phud pa dang /	
lnga brgya sa la 'gyel nas srog dang bral bar gyur to //	
de nas de rnams kyis mi 'di ni /	
srin po yin no //	
snyam nas skrag ste bros so //	
yangs pa can du lhags nas gros bya bar brtsams pa /	
shes ldan dag /	
bdag cag gi dgra 'di la gzugs can snying po'i bu rnams lan glon du gzhug gi /	
glegs bu la yi ger bris te sgrom bur bcug nas rgya skegs la rgyas btab nas gzhag go /	
@79b zhes de rnams kyis de bzhin du byas nas bzhag go /	
sa skyong yang rim gyis rgyal po'i khab tu phyin nas smras pa /	
nye gos can bobs shig /	
des smras pa /	
khu gu /	
bdag ni /	
nye gos can ma lags te /	
bdag ni /	
gos can lags so //	
khyod kyis ci'i phyir bdag la ma smras /	
de cang mi smra bar 'dug go /	
de nas de sdug bsngal zhing yid mi bde bas /	
rgyal po'i drung du song ba rgyal pos mthong nas smras pa; sa skyong 'ongs sam /	
'ongs pa legs so //	
lha /	
bdag mchis lags so //	
nye gos can khrid de 'ongs sam /	
lha /	
khrid de mchis kyang mchis la /	
khrid de ma mchis kyang ma mchis so //	
ci zhig zer /	
nye gos can lags snyam nas /	
gos can khrid de mchis so //	
blta'i /	
khrid de shog cig /	
de nang du khrid pa dang /	
rgyal pos lhag par yang gzugs dang lang tsho phun sum tshogs pa mthong nas /	
bud med kyi yul gyis 'phrog pas mthong ma thag	
kho nar rgyal po chags par gyur nas smras pa	
/ shes ldan dag /	
bu pha gsod pa gang yin pa de ni /	
rgyal srid kyi phyir yin pas gal te nga la bu yod par gyur na /	
da btsas ma thag tu ngas cod pan gyis bcing bar bya'o //	
de nas de dpal gyi 'byor pa chen pos bag	
mar blangs te yul lus 'phags nas 'ongs pas na	
/ lus 'phags ma zhes bya bar grags so //	
de de dang lhan cig rtse bar byed /	
dga' bar byed /	
dga' mgur spyod par byed do //	
re zhig dus gzhan zhig na /	
rgyal po gzugs can snying po ri dvags @80a *//	
kyi phyir byung ba na bsti gnas shig na drang	
srong mngon par shes pa lnga dang ldan ba zhig	
gnas so // ji tsam na ri dvags mda'i long la btags pas skrag pa zhig /	
drang srong de'i bsti gnas su zhugs shing byung ba rgyal po'i mdas gnad du bsnun to //	
de nas drang srong de khros nas smras pa /	
'thab krol can gyi rgyal po bdag gi bsti gnas	
gcan gzan gdug pas kyang gzem par bya bar ri	
dvags skyabs su 'ongs pa khyod kyis gsod dam zhes	
drang srong de rgyal po la de skad du kha	
zer ba dang / dpung gi tshogs 'ongs nas smras pa /	
lha /	
'di su la g-yar mchis /	
rgyal pos smras pa /	
nga la yin na /	
shes ldan dag /	
rgyal po la kha tshas zer ba gang yin pa de la chad pa ci yod /	
lha /	
de'i chad pa dgum pa lags so //	
gal te de ltar na /	
ngas drang srong de yongs su spangs so //	
de gsad par brtsams te /	
de gsod pa na /	
smon lam log par btab pa /	
rgyal po 'thab krol can 'dis /	
bdag nyes pa med cing gnod pa mi byed pa bsad par bkris /	
gang du skyes pa der 'di srog dang bral bar byed par gyur cig /	
yang bsam pa /	
rgyal po 'di dag ni /	
shin tu sbas pa /	
shin tu srung pa /	
shin tu btsas pa yin pas /	
gal te gzhan du skye ba blangs na /	
lan 'ga' yang skabs rnyed par mi 'gyur gyi /	
rnam pa thams cad du bdag 'di'i btsun mo dam	
pa'i mngal du skyes par gyur cig ces byas so	
// des smon lam @80b log par btab pas gos can gyi mngal du skyes so //	
gang gi tshe nyi ma kho na la nying mtshams	
sbyor ba blangs pa de nyid kyi nyi ma la	
khrag gi char bab bo //	
gos can 'dod pa skyes pa /	
ae ma'o //	
bdag gis lha'i rgyab kyi sha bcad cing bcad cing zos kyang ci ma rung snyam mo //	
de ltar gyur pa rgyal po la smras pa dang /	
rgyal pos ltas mkhan rnams bkug nas smras pa las /	
de rnams kyis smras pa /	
lha /	
'di ni /	
btsun mo'i rum du sems can zhig zhugs pa gang lags pa de'i mthu lags so //	
rgyal po sems khong du chud de 'dug nas 'di'i	
'dod pa ci zhig gis sel bar 'gyur snyam mo	
// mkhas pa'i rang bzhin can gzhan dag gis smras pa /	
lha /	
ras kyi bar stsang shas bltams par bgyis te gsol la /	
nyid btsun mo la stob mdzod cig /	
de nas rgyal pos ras kyi bar shas gang bar byas pa bgos nas /	
bdag nyid gos can la bstabs pa dang /	
des rgyab kyi sha yin no snyam nas zos so //	
de nas de'i 'dod pa gang yin pa de dang bral bar gyur to //	
yang de'i 'dod pa skyes pa /	
kye ma'o //	
bdag gis lha'i khrag kho na 'thungs kyang ci ma	
rung snyam pa de yang rgyal po la smras pa	
dang / de nas rgyal pos yan lag lnga'i rtsa gtar nas khrag blud pas /	
de 'dod pa de dang yang bral bar gyur te /	
ji tsam na zla ba dgu tshang ba dang /	
khye'u gzugs bzang ba /	
mdzes pa /	
blta na sdug pa zhig btsas so //	
btsas te gang gis @81a *//	
nyi ma la btsas pa de nyid kyi nyi ma la yang khrag gi char bab bo //	
rgyal pos yang ltas mkhan rnams bkug nas smras pa dang /	
de rnams kyis smras pa /	
lha /	
bstan bcos las ji ltar gda' ba ltar na /	
gdon mi 'tshal bar khye'u 'dis lha sku tshe dang	
phral nas rang nyid cod pan bcings te rgyal srid	
bgyid par 'gyur ro //	
rgyal pos bsam pa /	
rnam pa thams cad du rgyal srid kyi ched du 'dis srog dang bral bar byed kyi /	
'di la bdag nyid kyis rgyal srid byin na /	
ci'i phyir bdag srog dang bral bar byed snyam mo //	
de'i tshe yangs pa can na li tsa byi ming chen zhes bya ba zhig gnas te /	
de'i skyed mos tshal na aa mra'i tshal yod pa las /	
der glo bur du chu shing gi sdong po zhig skyes pa /	
kun dga'i ra ba srung bas mthong ngo //	
de ma thag kho nar me tog chags pa dang /	
de ngo mtshar skyes nas ming chen la smras pa dang /	
des ltas mkhan rnams bkug nas dris pa dang /	
de rnams kyis smras pa /	
lha /	
de srung du gsol cig dang /	
dgung bdun gyi nyin par gas par 'gyur te /	
de'i nang nas bu mo zhig 'byung bar 'gyur ro //	
khyim bdag ming chen gyis thos nas lhag par yang ngo mtshar skyes par gyur te /	
skyed mos tshal der kun nas srung ma'i mi rnams bkod nas /	
nyi ma bgrang pa la zhugs so //	
ji tsam na zhag bdun lon pa dang /	
skyed mos tshal de rdo ba dang /	
gseg ma @81b dang /	
gyo mo rnams bsal nas /	
tsandan gyi chus chag chag btab /	
shin tu dri zhim po'i pog phor dag bshams /	
dar gyi chun 'phyang mang po bres /	
me tog sil mas bkram /	
glu dang /	
rol mo'i sgra rnam pa du ma dag dang /	
mdza' bo dang /	
gnyen bshes kyi skye bos yongs su bskor nas dpal	
gyi 'byor pa chen pos chung ma dang lhan cig	
byung nas / skyed mos tshal de na de rtse bar byed /	
dga' bar byed /	
dga' mgur spyod pa byed pa las /	
chu shing gi sdong po gas nas /	
bu mo gzugs bzang ba /	
mdzes pa /	
blta na sdug pa /	
yan lag thams cad dang ldan pa zhig byung ngo //	
de nas ming chen gyis chung ma dam pa la gtad pa dang /	
des smras pa /	
lha /	
'di'i ming gdags su gsol /	
ming chen gyis smras pa /	
bu mo 'di ni /	
aa mra'i tshal nas rnyed pa yin pas /	
'di'i ming aa mra skyong ma zhes bya'o //	
ji tsam na /	
khyim bdag ming chen skyed mos tshal nas rang gi khyim du song ste /	
bu mo aa mra skyong ma bskyed bsrings te zhes bya ba nas chen mor gyur to //	
zhes bya ba'i bar gong ma bzhin du'o //	
de slong ba'i phyir yul krung krung ba rnams dang /	
sh'akya rnams dang /	
gzhan yang yul sna tshogs na gnas pa'i rgyal po'i bu dang /	
blon po'i bu dang /	
tshong pa dang /	
tshong dpon dang /	
ded dpon du ma dag 'ongs pa dang /	
khyim bdag ming chen gyis bsam pa /	
gang kho na la ma byin pa de dag kho na sdang bar 'gyur na /	
'on kyang tshogs kyi khrims su bcas pas /	
re zhig tshogs la brtag go /	
snyam nas /	
@82a *// des yangs pa can gyi tshogs bsdus te /	
shes ldan bram ze dang khyim bdag rnams nyon cig /	
bdag gis skyed mos tshal nas bu mo zhig rnyed pa de /	
bdag gis bsnun /	
bsnyod de bskyed nas /	
de bdag gis rang gi rigs rgyud dang 'tsham par 'ga' zhig la chung mar sbyin na /	
tshogs kyis ltos shig /	
de rnams kyis smras pa /	
khyim bdag /	
sngon tshogs kho nas khrims su bcas pa /	
bud med rin po che mi gtang ste /	
tshogs kyis spyad do //	
zhes bcas pa yin gyi /	
re zhig bu mo de ci 'dra ba zhig blta'i /	
khrid de shog cig /	
des de tshogs kyi nang du khrid de 'ongs pa dang /	
gzugs dang /	
lang tsho phun sum tshogs pa mthong nas /	
tshogs thams cad ngo mtshar du gyur pa'i mig bgrad de kun tu brtag par brtsams nas smras pa /	
khyim bdag /	
'di ni /	
bud med rin po che yin pas tshogs kyis spyad kyi /	
su la yang mi sbyin no //	
de nas khyim bdag ming chen /	
yid mi bde zhing rang gi khyim du song nas /	
de 'gram pa la lag pa gtad de sems khong du chud cing 'dug pa dang /	
aa mra skyong mas mthong nas dris pa /	
yab /	
ci'i slad du thugs mi dgyes /	
bu mo /	
khyod bud med rin po che yin no //	
zhes tshogs kyis spyad par gyur te /	
bdag gi yid la re ba ma rdzogs so //	
yab /	
ci /	
khyod gzhan gyi dbang du gyur tam /	
bu mo /	
sngon tshogs kyis khrims su bcas pa /	
bud med rin po che ni /	
tshogs @82b kyis spyad do //	
zhes bcas la /	
khyod kyang bud med rin po che yin pas /	
de'i phyir bdag la dbang med do //	
des smras pa /	
dam zhig bca' ste /	
gal te bdag la tshogs kyis dam pa lnga zhig stsal na; bdag tshogs kyis spyad par bgyi ste /	
ris dang po'i khang pa stsal pa dang /	
skyes pa gcig nang du zhugs pa na gcig shos nang du mi 'jug pa dang /	
nang du 'jug pa gang yin pa de yang karsha pa na lnga brgya 'tshal te mchi ba dang /	
gang gi tshe khyim nyul ba de'i tshe bdag gi khyim zhag bdun na byul ba dang /	
bdag gi khyim du mchi ba rnams kyi phyir 'byung ba dang /	
nang du 'jug pa la mi brtag pa'o //	
ming chen gyis /	
aa mra skyong ma'i 'phrin bzlas pa dang /	
tshogs kyis smras pa /	
de bzhin du bya ste /	
ris dang po'i khang pa zhes gang smras pa la /	
ris dang po'i khang pa ni /	
bud med rin po che kho na la 'os so //	
gcig nang du zhugs pa na /	
gcig shos nang du mi 'jug par bya'o //	
zhes gang smras pa de yang bden te /	
sha 'khon rnams las ni /	
'di lta ste /	
bud med kyi sha 'khon tha chad yin pas /	
gal te gcig nang du zhugs pa dang gcig shos kyang nang du zhugs na /	
gdon mi za bar gcig la gcig gsod par 'gyur ro //	
nang du 'jug pa des karsha pa na lnga brgya thogs te nang du 'jug par bya'o //	
zhes gang smras pa de yang bden te /	
gdon mi za bar de'i gos dang /	
rgyan du dgos so //	
zhag bdun lon pa dang khang pa byul bar bya'o //	
zhes gang smras pa de yang @83a *//	
bden te /	
sngar ram /	
phyis byas kyang rung /	
de la 'gal ba ci zhig yod /	
skyes pa rnams kyis phyir 'byung ba dang nang du 'jug pa la mi brtag go /	
zhes gang smras pa de yang bden te /	
'di smad tshong ma yin pas /	
gal te mi rnams kyi phyir 'byung ba dang nang du 'jug pa brtags na /	
su zhig de'i khyim du 'jug /	
de nas tshogs kyis de la mchog lnga byin nas /	
tshogs kyis spyad par gyur to //	
yangs pa can gyi li tsa byi rnams kyis /	
dga' mgur spyad pa'i phyir de'i khyim du 'jug par brtsams pa las /	
de na kha cig ni; yul la chags ches pa'i	
phyir mthong ma thag kho nar 'dod chags dang bral	
bar gyur to // kha cig gis ni /	
reg pa kho nas te /	
de la 'gas kyang skyes pa'i bya ba ma byas so //	
des bsam pa /	
'di dag ni /	
skyes pa ma yin gyi /	
thabs shig bsham par bya'o //	
snyam nas /	
des yul sna tshogs na gnas pa'i ri mo mkhan rnams bkug nas smras pa /	
shes ldan dag /	
gang na rgyal po'am /	
blon po'am /	
phyug po'am /	
tshong dpon nam /	
tshong pa'am /	
ded dpon ci 'dra ba zhig mthong ba de 'dra ba dag rtsig pa la bris shig /	
de rnams kyis ji ltar mthong ba bzhin bris pa dang /	
de nas aa mra skyong ma rgyan rnams kyis brgyan nas /	
ri mo'i las rnams la so sor brtags te /	
dris pa /	
shes ldan dag /	
'di ni /	
gang zhig /	
'di ni /	
rgyal po @83b rab snang ngo //	
gzhan 'di gang zhig /	
ko sa la'i rgyal po gsal rgyal lo //	
gzhan 'di gang zhig /	
bad sa la'i rgyal po 'char byed do //	
gzhan 'di gang zhig /	
ma ga dha'i rgyal po bzo sbyangs gzugs can snying po'o //	
des de bzhin dris pa dang /	
de rnams kyis kyang thams cad smras so //	
de nas des thams cad la brtags pa dang /	
gzugs can snying po la mig chags nas des bsam pa /	
skyes bu 'di lta bur chu zheng gab pas ni /	
bdag dang lhan cig dga' mgur spyad par nus snyam mo //	
ji tsam dus gzhan zhig na /	
ma ga dha'i rgyal po bzo sbyangs gzugs can snying po steng gi khang bzang gi gzhir song nas /	
blon po'i tshogs kyis yongs su bskor te 'dug nas /	
tshul ma yin pa'i gtam smras pa /	
shes ldan dag /	
sus smad tshong ma ji lta bu mthong /	
sa skyong gis smras pa /	
lha /	
re zhig gzhan lta zhog /	
yangs pa can na smad tshong ma aa mra skyong ma zhes bgyi ba /	
shin tu gzugs dang /	
lang tsho phun sum tshogs pa /	
sgyu rtsal drug cu rtsa bzhi 'tshal ba; lha kho nas spyad du rung ba zhig mchis so //	
des smras pa /	
sa skyong /	
gal te de lta na yangs pa can du 'dong /	
de dang lhan cig dga' mgur spyod do //	
des smras pa /	
yangs pa can gyi li tsa byi rnams ni /	
yun ring po nas gnod pa bgyid pa /	
slar rgol ba /	
dgra bo lags pas /	
khyod la gnod pa bgyid du mchi'o //	
rgyal pos smras pa /	
shes ldan dag /	
mi rnams ni /	
skyes bu'i dpa' @84a *//	
snying can yin pas 'dong ngo //	
des smras pa /	
lha /	
gal te don ma mchis pa la gtsigs che bar mdzad na /	
gshegs mod /	
de shing rtar zhugs nas sa skyong dang lhan cig yangs pa can du chas te /	
rim gyis yangs pa can du phyin nas /	
sa skyong ni /	
skyed mos tshal na sdod do //	
rgyal po ni /	
aa mra skyong ma'i khyim du zhugs pa dang /	
ji tsam na dril gyi sgra byung ngo //	
yangs pa can gyi li tsa byi rnams rod rod por gyur nas shes ldan dag /	
bdag cag gi mi mdza' ba zhig nang du zhugs pas dril 'khrol lo zhes sgra gsal ba dang /	
sgra chen po byung ba dang /	
rgyal po gzugs can snying pos /	
aa mra skyong ma la dris pa /	
bzang mo /	
'di ci zhig yin /	
lha /	
sdum par nyul bar bgyid do //	
ci zhig gi phyir /	
lha'i slad du'o //	
ji ltar bya /	
ci /	
'bros sam /	
lha /	
mi dgyes par ma mdzad cig /	
lha /	
dgung bdun lon dang /	
bdag gi sdum par nyul bar bgyid pas /	
re zhig dgung bdun du rol bas dgyes par mdzod /	
dgyes rgur mdzod la dgung bdun lags dang /	
dus mkhyen par bgyi'o //	
de dang lhan cig rtse bar byed /	
dga' bar byed /	
dga' mgur spyod par byed pa las /	
ji tsam na aa mra skyong ma sems can dang ldan par gyur nas /	
des rgyal po gzugs can snying po la smras pa /	
lha /	
bdag la sems can zhugs lags so //	
des de la seng ras shig dang /	
@84b sor gdub kyi rgya byin nas smras pa /	
gal te bu mo zhig yin na /	
khyod nyid kyi yin no //	
'on te khye'u yin na /	
seng ras 'di bskon la /	
sor gdub kyi rgya mgul du thogs te nga'i drung du bkri zhig /	
de byung ste shing rtar zhugs te sa skyong dang lhan cig chas pa dang /	
dril bu 'khrol bar 'dug go /	
de rnams kyis smras pa /	
shes ldan dag /	
dgra bo byung gi /	
rjes bzhin btsal lo //	
zhes li tsa byi skyon gor gyi mda' rtsibs can	
lnga brgyas rgyal po gzugs can snying po'i phyi bzhin	
bsnyegs pa dang / sa skyong gis mthong nas /	
des smras pa /	
lha /	
yangs pa can gyi li tsa byi rnams mchi na /	
lha /	
ci /	
'di dag dang lhan cig 'thab mo bgyi'am /	
'on te shing rta bda'/	
des smras pa /	
nga ni /	
dub pas shing rta 'ded kyi /	
khyod kho nas 'di dag dang lhan cig 'thab mo khye zhig /	
des de rnams dang lhan cig 'thab mo 'gyed par brtsams pa las /	
yangs pa can rnams kyis ngo shes nas /	
de rnams kyis smras pa /	
shes ldan dag /	
mi'i srin po de nyid 'di yin gyi /	
slar ldog go /	
de rnams slar log nas yangs pa can du 'ongs te /	
'dus nas yang khrims bcas pa /	
shes ldan dag /	
bdag cag gi dgra 'di la yang gzugs can snying po'i bu rnams sha glon du gzhug go /	
zhes bcas so //	
ji tsam na zla ba dgu 'das pa dang /	
aa mra skyong ma la khye'u gzugs bzang la /	
mdzes pa /	
blta na sdug pa @85a *//	
zhig btsas so //	
btsas nas zhes bya ba nas /	
bsrings bskyed de chen por gyur to zhes bya ba'i bar du'o //	
de yangs pa can gyi li tsa byi'i khye'u rnams dang lhan cig rtse par byed pa las /	
de rnams kyis mi dga' ba'i tshig smras pa /	
bran mo'i bu khyod /	
brgya stong phrag du ma zhig las ni /	
skyes na /	
pha su yin /	
des ngus nas ma'i drung du song ba dang /	
des smras pa /	
bu /	
ci'i phyir du /	
des thams cad rgyas par smras pa dang /	
des smras pa /	
bu /	
gal te yang dris pa dang /	
nga'i pha lta bu ni /	
khyed cag gcig la yang med do //	
zhes smros shig /	
gal te su yin zhes smra na /	
rgyal po gzugs can snying po yin no //	
zhes smros shig /	
ji tsam na /	
de de rnams dang lhan cig yang rtse bar byed pa las /	
de rnams kyis de la de bzhin du smras pa dang /	
des smras pa /	
nga'i pha lta bu ni /	
khyed cag gcig la yang med do //	
su yin /	
rgyal po gzugs can snying po yin no //	
de rnams kyis /	
shes ldan dag /	
bdag cag gi dgra gang yin pa de ni /	
'di'i pha yin no //	
zhes lhag par yang brdegs so //	
des dus nas ji ltar gyur pa rnams ma la smras pa dang /	
des bsam pa /	
yangs pa can gyi li tsa byi rnams ni /	
gdug pa rtsal po che yin te /	
gal te 'di gsod par 'gyur ba'i gnas de yod do snyam mo //	
de de lta bu sems shing 'dug pa dang /	
tshong ba rab tu mang po zong thogs nas rgyal	
po'i khab @85b tu 'dong ba de dag des mthong	
nas smras pa / sor gdub kyi rgya 'dis snod rgyas thob la dengs shig dang /	
sho gam mi gcod par 'gyur ro //	
khye'u 'di yang rgyal po'i pho brang du khrid la /	
sor gdub kyi rgya 'di /	
'di'i mgul du thogs te rgyal po'i khab kyi sgor zhog cig /	
de rnams kyis kyang de bzhin du bya'o zhes khas blangs so //	
bu la yang mu tig gi do shal zhig byin nas smras pa /	
bu /	
rgyal po dgos pa'i ched du 'dus pa dang mu	
tig gi do shal rkang pa'i steng du zhog la	
'dzegs te pang du 'dug cig /	
gal te 'ga' zhig khye'u 'di 'jigs mi shes pa zhig go /	
zhes smras pa dang /	
de la yang /	
bu phas 'jigs pa 'ga' yod dam zhes smros shig /	
de tshong pa rnams dang lhan cig tu rim gyis rgyal po'i khab tu phyin nas /	
de rnams kyis khrus byas te sor gdub kyi rgya	
brtags nas rgyal po'i pho brang gi sgor bzhag pa	
dang / de rgyal po gang na ba der song	
ste phyin nas mu tig gi do shal rkang pa	
la bzhag nas 'dzegs te pang du 'dug go /	
rgyal pos smras pa /	
shes ldan dag /	
khye'u 'di ni /	
'jigs mi shes pa zhig go /	
des smras pa /	
yab /	
bu phas 'jigs pa 'ga' mchis lags sam /	
de nas rgyal pos 'jigs pa med pa'i sgra kun du smras pas /	
rgyal bu gzhon nu 'jigs med /	
rgyal bu gzhon nu 'jigs med ces bya bar grags so ////	
'dul ba gzhi /	
bam po drug cu gcig pa /	
rgyal po gzugs can snying po gzhan gyi @86a *//	
bud med la lhag par chags pas /	
glang po che la zhon nas grong khyer gyi srang	
rnams su song nas mig phan tshun du lta zhing	
'khyam par byed do //	
de'i tshe rgyal po'i khab na /	
tshong dpon phyug pa /	
nor mang ba /	
longs spyod che ba zhig yod pa des /	
rigs mnyam pa las chung ma blangs nas zhes bya ba nas dga' mgur spyod par byed do //	
zhes bya ba'i bar gong ma bzhin du'o //	
des dus gzhan zhig na chung ma la smras pa /	
bzang mo /	
zong thogs nas yul gzhan du 'gro'o //	
des smras pa /	
rje'i sras /	
de bzhin du mdzod cig /	
de zong thogs te yul gyi mthar song ngo //	
de yang kha zas zhim po dang /	
gos kyis nyon mongs pas gdungs par gyur pa las /	
rgyal po gzugs can snying po glang po che la zhon nas de'i khyim drung nas song ba dang /	
des kyang skar khung du 'dug nas rgyal po la me tog gi phreng ba bor ro //	
de nas rgyal pos mthong nas smras pa /	
mar shog /	
des smras pa /	
lha /	
g-yar tsha lags kyi /	
khyod nyid nang du gshegs shig /	
de nas rgyal po nang du zhugs nas de de	
dang lhan cig dga' mgur spyod par byed pa las	
/ yang de'i tshe rung zhing zla mtshan dang ldan	
pas sems can chags par gyur nas des rgyal po	
/ la smras pa / lha /	
bdag ni /	
sems can dang ldan par gyur to //	
de nas rgyal pos de la yang sor gdub kyi	
rgya dang seng ras khra bo byin nas smras pa	
/ gal te re zhig @86b khye'ur gyur na /	
seng ras 'di bskon la /	
sor gdub kyi rgya yang mgul du thogs te nga'i drung du bkri zhig /	
'on te bu mo yin na ni /	
khyod nyid kyi yin no /	
zhes smras nas rgyal po song ngo //	
ji tsam na ded dpon de don rnams grub ste /	
rgyal po'i khab dang nye ba zhig tu phyin nas des chung ma la /	
bzang mo dga' ba skyed cig /	
kho bo don grub nas bde bar 'ongs te zhag	
'di tsam kho na na phyin par 'ong ngo spring	
ba des thos nas /	
bdag gis ni /	
bya ba ma yin pa 'di lta bu byas la /	
de yang 'ong na /	
de la ji ltar bsgrub par bya snyam du 'phongs par gyur nas /	
des ji ltar gyur pa rnams rgyal po la rig par byas pa dang /	
de nas rgyal pos slar spring pa /	
bag ma tsha bar 'dug cig /	
ji nas kyang myur du mi 'ong pa de ltar ngas bya'o //	
rgyal pos de la pho nya btang ba /	
ded dpon /	
nga la rin po che che ge mo dang /	
che ge mo dag cig dgos kyi /	
de med par khyod 'dir ma 'ongs shig /	
de rin po che de rnams kyi phyir lam ring por song ngo //	
de yang zla ba dgu 'das nas btsas pa dang /	
khye'u gzugs bzang ba /	
mdzes pa /	
blta na sdug pa zhig btsas so //	
ma bslab kyang bud med la shes nyen yod pas /	
des mar dang sbrang rtsis de 'grangs par bsnyod nas	
sor gdub kyi rgya mgul du btags te seng ras	
kyis dkris nas sgrom bu'i nang du bcug ste /	
bu mo mngag gzhug ma la bsgo ba /	
song la sgrom bu 'di khyer te rgyal po'i pho brang gi sgor khyed kyis dkyil @87a *//	
'khor byos la me mar bus te phyogs gcig tu	
ji srid 'ga' zhig gis blangs kyi bar du sdod	
cig / des de bzhin du byas pa dang /	
ji tsam na rgyal po steng gi khang bzang gi	
gzhir song nas rgyal bu gzhon nu 'jigs med dang	
lhan cig 'dus pa las /	
des rgyal po'i pho brang gi sgo na mar me mthong ngo //	
de nas zho shas 'tsho ba dag la bsgo ba //	
shes ldan dag rgyal po'i pho brang gi sgo na mar me 'bar ba'o ni /	
ci yin ltos shig /	
de dag gis bltas nas smras pa /	
lha /	
sgrom bu zhig mchis so //	
des smras pa /	
longs shig /	
rgyal bu gzhon nu 'jigs med kyis smras pa /	
lha /	
sgrom bu de na ci mchis pa de bdag la stsal par ci gnang /	
rgyal pos /	
de bzhin du bya'o //	
zhes khas blangs so //	
ji tsam na sgrom bu blangs nas rgyal po la phul ba dang /	
rgyal pos smras pa /	
kha phye zhig /	
kha phye ba las khye'u zhig byung ngo //	
rgyal pos smras pa /	
'di ci gson nam /	
'on te shi ba zhig /	
de rnams kyis smras pa /	
lha /	
gson lags so //	
de nas rgyal pos sor gdub kyi rgya dang seng	
ras ngo shes nas rgyal bu gzhon nu 'jigs med	
la byin pa dang /	
des de bsnun bsnyod bskyed do /	
rgyal pos gson nam zhes tshig tu byung ba dang /	
rgyal bu gzhon nu 'jigs med kyis gsos pas 'tsho byed gzhon nus gsos zhes bya bar grags so //	
ji tsam dus gzhan zhig na /	
'tsho byed gzhon nus gsos @87b chen por gyur to //	
de 'jigs med dang lhan cig bre mo'i gtam zer zhing 'khod pa /	
'jigs med /	
gzhon nu ma skyes dgra ni /	
ma btsas pa kho na nas rgyal po nyid du lung bstan gyi /	
bdag cag ni /	
bzo cung zad bslab ste /	
des na bdag cag gi phyi dus kyi 'tsho bar 'gyur ro //	
de gnyis kyis de ltar gros byas pa las /	
shing rta mkhan gos dkar po gyon pa /	
mi gos dkar po gyon pa rnams kyis yongs su	
bskor nas rgyal po'i pho brang du zhugs pa dang	
/ de rgyal bu gzhon nu 'jigs med kyis mthong bas /	
des rgyal po'i mi gzhan dag la dris pa /	
'di su zhig yin /	
de rnams kyis smras pa; shing rta mkhan lags so //	
'di ci 'thob /	
'tsho ba'o //	
des bsam pa /	
bdag gis kyang lha la brtags nas shing rta mkhan bslab bo //	
snyam nas de rgyal po'i drung du song nas smras pa /	
lha /	
bdag kyang shing rta mkhan bslab bo //	
rgyal pos smras pa /	
bu /	
khyod ci 'dis 'tsho bar 'gyur ram /	
yab /	
rgyal po'i bus ni /	
bzo thams cad la bslab par bgyi ba lags so //	
bu /	
gal te de lta na khyod shing rta mkhan slobs shig /	
des bslab par brtsams so //	
'tsho byed kyis kyang sman ba gos dkar po gyon pa /	
mi gos dkar po gyon pa rnams kyis yongs su	
bskor nas rgyal po'i pho brang du zhugs par mthong	
nas des gzhan dag la dris pa /	
'di su zhig yin /	
de dag gis smras pa /	
sman pa lags so //	
de ci zhig byed /	
dpyad bgyid do //	
ci 'thob /	
gal @88a *//	
te nad pa zhig sos na /	
rngan pa 'thob bo //	
'on te gum na /	
mi tshol mi 'dri'o //	
des bsam pa /	
sman dpyad bslab bo //	
snyam nas /	
de ba'i gan du song nas smras pa /	
lha /	
gnang bar mdzod cig /	
sman dpyad bslab lags so //	
bu /	
khyod rgyal po'i sras yin no //	
khyod la sman dpyad kyis ci bya /	
lha /	
rgyal po'i bus ni /	
bzo thams cad la bslab par bgyi ba lags so //	
bu /	
gal te de lta na slobs shig /	
des sman dpyad bslab par brtsams pa dang /	
des sman dpyad ni /	
lobs na /	
des klad pa'i thod pa dbye ba'i dpyad ma shes nas /	
des rdo 'jog na sman pa'i rgyal po rgyun shes kyi bu zhes bya ba yod de //	
des klad pa'i thod pa 'byed pa'i dpyad shes so //	
zhes thos nas /	
de rgyal po'i drung du song ste smras pa /	
lha /	
rdo 'jog tu mchi'o /	
ci zhig gi phyir /	
de na sman pa'i rgyal po rgyun shes kyi bu zhes bgyi ba mchis te /	
de klad pa'i thod pa 'byed pa'i dpyad 'tshal bas de slob tu mchi'o //	
bu /	
khyod 'dis 'tsho'am /	
lha /	
yang na ni sman dpyad mi bslab /	
yang na ni legs par bslab par bgyi'o //	
bu /	
gal te de lta na songs shig /	
des rgyal po padma'i snying po la spring pa /	
bdag gi bu 'di sman dpyad slob tu rgyun shes kyi bu'i drung du 'ong gi /	
'di'i dgos pa thams cad khyod kyis sbyor cig /	
de rim gyis rdo 'jog tu phyin pa dang /	
padma'i snying pos kyang spring yig bklags te rgyun shes	
kyi bu la gtad nas rgyal @88b po'i bu 'di	
/ khyod kyi drung du ched du 'ongs kyi /	
'di la sman dpyad slobs shig /	
rgyun shes kyi bus de la ston par byed pa na /	
des nyung zad bstan pa dang /	
'tsho byed kyis khyad par dang bcas par lobs so //	
rgyun shes kyi bu'i kun tu spyod pa ni /	
gang gi tshe nad pa la bltar 'gro ba de'i tshe /	
bram ze'i khye'u zhig khrid de 'gro ba yin pas /	
de dus gzhan zhig na 'tsho byed khrid de song nas /	
des nad pa'i sman bstan pa /	
'di dang 'di dag byin cig ces smras nas byung ngo //	
'tsho byed kyis bsam pa /	
'di ni /	
mkhan pos nyes te /	
gal te 'dis sman 'di zos na /	
'di deng nyid 'chi bar 'gyur te /	
mkhan pos bstan pa ni /	
legs pa ma yin gyi /	
thabs shig bya'o //	
snyam nas /	
de rgyun shes kyi bu dang lhan cig tu byung nas slar nang du zhugs te smras pa /	
mkhan po 'di skad ces gsung ngo //	
kho bos sman bstan pa gang yin pa de ma	
byin par 'di dang 'di dag byin cig zer ro	
// des de bzhin du byas pas sos par gyur to //	
ji tsam nyi ma gzhan zhig la rgyun shes kyi bu yang de'i drung du song nas dris pa /	
na ba ji ltar /	
sos par gyur to //	
sang yang de nyid byin cig /	
ci /	
snga ma lags sam /	
'on te slad kyis bstan pa lags /	
ci /	
bdag gis sngar bstan tam /	
'on te phyis bstan /	
de dag gis smras pa /	
'di dag ni /	
khyod kyis mngon sum du bstan to //	
'di ni /	
'tsho byed la 'phrin du spring pa yin no //	
des bsam pa /	
bdag gis nyes @89a *//	
kyi /	
'tsho byed ni /	
shes rab can yin no //	
snyam bsam nas smras pa /	
'tsho byed kyis bstan pa gang yin pa de byin cig /	
rgyun shes kyi bu 'tsho byed la dga' ba skyes pas /	
de gang du 'gro ba der 'tsho byed khrid do //	
bram ze'i khye'u gzhan rnams kyis smras pa /	
mkhan po /	
khyod rgyal po'i bu'o snyam nas 'di la ni /	
spro bas ston par mdzad kyi /	
bdag cag la ni /	
mi mdzad do //	
des smras pa /	
'tsho byed ni /	
shes rab can yin pas ngas bstan pa gang yin pa de rang gis rnam par 'byed nus kyi /	
khyod kyis ni /	
de lta ma yin no //	
de rnams kyis smras pa /	
mkhan pos ji ltar mkhyen /	
gal te de lta na /	
ngas khyed cag gi mngon sum du bya'o //	
bla ma ze'i khye'u de rnams la /	
khyod kyis ni /	
rdzas che ge mo zhig gi rin dris shig /	
khyod kyis kyang che ge mo zhig gi'o //	
zhes thams cad tshong dus su btang ngo //	
'tsho byed kyang khyod kyis kyang che ge mo zhig gi'o zhes bsgo'o //	
bram ze'i khye'u de dag gis ji skad bstan pa kho na bzhin byas so //	
'tsho byed kyis kyang ji skad bstan pa bzhin byas nas bsam pa /	
gal te mkhan po rdzas gzhan gyi rin 'dri bar byed na /	
bdag gis ji skad brjod par bya'i /	
thams cad du rdzas thams cad kyi rin 'dri'o snyam nas /	
de dag thams cad mkhan po'i drung du song nas ji skad bstan pa bzhin smras so //	
rgyun shes kyi bus /	
ma bstan pa'i rdzas kyi rin dri @89b bar brtsams te bram ze'i khye'u /	
rdzas che ge mo zhig gi rin ji tsam /	
des smras pa /	
ma 'tshal to //	
gzhan dag la dris pa dang /	
smras pa /	
ma 'tshal lags so //	
'tsho byed la dris pa dang /	
des rdzas thams cad kyi rin smras so //	
rgyun shes kyi bus smras pa /	
bram ze'i khye'u dag /	
khyed kyis thos sam /	
thos lags so //	
ngas /	
'tsho byed ni /	
shes rab can yin te /	
cung zad bstan na yang de la rang gis rnam par 'byed nus so //	
zhes smras pa ni /	
don de yin no //	
gzhan yang mngon sum du bya'o //	
zhes des de rnams la smras pa /	
thang shing can gyi ri la dengs la sman ma yin pa dag khyer de shog cig /	
de dag dong nas de dag las gang zhig gis gang sman ma yin par shes pa de /	
de dag gis blangs so //	
'tsho byed kyis bsam pa /	
sman ma yin pa ni /	
cung zad kyang med do snyam nas des 'dam bu mda' rgyu'i rtsa ba dang /	
rdo ba'i dum bu zhig blangs so //	
ji tsam na 'tsho byed kyis /	
lam gyi phyed na phyugs rdzi mo zhig /	
zho'i bum pa dang phrum tshud khyer nas rgyun shes kyi bu'i drung du song ba las /	
de shin tu mig na ba des mthong nas des dris pa /	
gang du 'gro /	
des smras pa dang /	
des de la gnas de nyid kyi drung na yod pa'i sman zhig bstan pa las /	
des byas pa dang mod la sos par gyur to //	
de dga' ba skyes nas smras pa /	
zho'i bum pa dang phrum tshud 'di khyed snoms shig /	
des phrum tshud blangs te zho'i bum pa ni /	
de nyid la @90a *//	
byin nas de phrum tshud khyer te song ba las /	
ji tsam na /	
bram ze'i khye'u rnams kyis /	
lam gyi dbus na glang po che'i rjes shig mthong	
nas de rnams kyis de la brtag par brtsams pa	
dang / 'tsho byed kyang 'ongs nas des smras pa /	
'di ci yin /	
glang po che'i rjes so //	
'di ni /	
glang po che'i rjes ma yin gyi /	
'di ni /	
ba lang mo'i rjes yin te /	
de yang mig g-yas pa zhar ba /	
de ring kho nar glang po'i phru gu 'byung bar 'gyur ba zhig yin la /	
de la zhon pa ni /	
bud med yin la /	
de yang mig g-yas pa zhar ba /	
sbrum pa /	
de ring nyid du bu pho bca'i bar 'gyur ba zhig yin no //	
ji tsam na /	
rgyun shes kyi bu'i drung du 'ongs nas gang gis gang khyer te 'ongs pa des de bstan to //	
rgyun shes kyi bus smras pa /	
bram ze'i khye'u dag /	
'di thams cad ni /	
sman yin te /	
re zhig 'di ni /	
che ge mo zhig gi nad che ge mo zhig yin la /	
de bzhin du gzhan dang gzhan dag kyang yin no //	
'tsho byed la dris pa /	
khyod kyis ci khyer te 'ongs /	
des smras pa /	
mkhan po /	
de thams cad sman lags te /	
sman ma lags pa ni /	
ci yang ma mchis so //	
'on kyang bdag gis 'dam bu mda' rgyu'i rtsa ba dang /	
rdo'i dum bu dang /	
phrum tshud cig 'tshal te mchis so //	
'di dag ci dgos /	
sdig pas zin pa la 'dam bu mda' rgyu'i rtsa ba'i dud pas bdug go /	
phrum tshud kyis ni /	
glan par bgyi'o //	
rdo'i dum bus ni /	
ston @90b ka'i dus na zho'i bum pa 'chags par 'gyur ro //	
rgyun shes kyi bu 'dzum phyung ba dang /	
bram ze'i khye'u rnams kyis bsam pa /	
mkhan po ni /	
'di la khros so //	
snyam nas de rnams kyis smras pa /	
mkhan po /	
ci /	
'di gcig pur bas snyam mam /	
bdag cag mchi ba na lam gyi dbus su glang	
po che'i rjes shig mthong ba na 'di'i mchid nas	
/ 'di ni /	
ba lang mo'i rjes yin te /	
de yang mig g-yas pa zhar ba /	
sbrum pa /	
de ring kho nar glang po'i phru gu 'byung bar 'gyur ba zhig yin la /	
de la zhon pa ni /	
bud med yin la /	
de yang mig g-yas pa zhar ba /	
sbrum pa /	
de ring nyid du bu pho btsa' bar 'gyur ro //	
zhes mchi'o //	
rgyun shes kyi bus dris pa /	
'tsho byed /	
bden nam /	
mkhan po /	
med do //	
de glang po che'i rjes sam /	
ba lang mo'i rjes yin pa ji ltar shes /	
des smras pa; mkhan po /	
bdag ni /	
rgyal po'i rigs las chen por gyur pa lags na /	
ji ste mi 'tshal /	
glang po che'i rjes ni /	
zlum po /	
ba lang mo'i rjes ni /	
chu ring ngo //	
mig g-yas pa zhar bar ji ltar shes /	
g-yon phyogs su ran 'tshal zhing mchis pa lags so //	
sbrum par ji ltar shes /	
rkang pa gnyis gnon cing mchi ba lags so //	
deng kho nar 'brang bar 'gyur ba ji ltar shes /	
gcin be'u snabs dang bcas par 'byung bas so //	
glang po che'i phru gu phor 'brang bar 'gyur ba ji ltar shes /	
rkang pa g-yas pa lhag par gnon cing mchis pas so //	
de @91a *//	
la bud med zhon par ji ltar shes /	
babs nas rkang ba'i bar du gcis pa las so //	
de yang mig g-yas pa zhar bar ji ltar shes /	
g-yon phyogs su me tog 'thu zhing mchis pas so //	
de yang sbrum par ji ltar shes /	
de'i rkang pa'i rting pa phal cher gnon cing mchis pas so //	
deng kho nar btsa' bar 'gyur bar ji ltar shes /	
gcin ljan ljin dang bcas te 'byung ba las so //	
de lta lags kyis kyang gal te mkhan po thugs mi ches na /	
mgron po gnas pa'i phyogs der bram ze'i khye'u 'ga' zhig mngag tu gsol /	
des bram ze'i khye'u zhig btang ba dang /	
'tsho byed kyis ji skad smras pa de thams cad de bzhin du gyur to //	
rgyun shes kyi bus bram ze'i khye'u rnams la smras pa /	
bram ze'i khye'u dag /	
khyod kyis thos sam /	
'tsho byed ni /	
de 'dra bar shes rab can yin no //	
'tsho byed kyis klad pa'i thod pa 'byed pa'i dpyad ma gtogs pa thams cad bslab bo //	
ji tsam na mi zhig klad nad kyis thebs nas	
rgyun shes kyi bu'i drung du song ste smras pa	
/ rgyun shes kyi bus bdag la dpyad mdzod cig /	
des smras pa /	
kye nang rje /	
re zhig de ring dong brkos la lci ba dag sta gyon gyis shig dang /	
sang bdag gis khyod kyi dpyad bya'o //	
'tsho byed kyis thos nas de de'i phyi bzhin song ste /	
kye nang rje /	
bdag gis cung zad bslab pa gang yin pa de thams cad ni /	
sems can la phan pa'i phyir yin @91b na; bdag	
gis klad pa'i thod pa dbye ba ma bslab kyi	
/ khyod kyis bdag dben pa zhig tu zhog cig dang /	
khyod kyis las ji ltar byed pa blta'o //	
des smras pa /	
de bzhin du bgyi'o //	
des de phyogs dben pa zhig tu bzhag go /	
de nas rgyun shes kyi bu 'ongs nas mi de	
dong du bcug ste thod pa dbye ba'i dpyad kyis	
thod pa phye nas des skam pas srog chags de	
blang bar brtsams pa dang /	
'tsho byed kyis smras pa /	
mkhan po /	
gzu lum du ma len cig /	
rigs kyi bu 'di deng nyid du 'gum par 'gyur ro //	
des smras pa /	
'tsho byed 'ongs sam /	
smras pa /	
mkhan po /	
bdag mchis so //	
kho bos srog chags 'di ji ltar blang bar bya /	
mkhan po skam pa tsha bar mdzad de /	
rgyab tu reg nas rkang lag 'khums par gyur pa dang /	
de nas 'or cig /	
des de bzhin du byas nas sos par gyur to //	
rgyun shes kyi bus smras pa /	
'tsho byed /	
kho bo shin tu mgu bar gyur gyi /	
khyod khrus byos la shog cig dang /	
klad pa'i thod pa dbye ba'i dpyad sbyin no //	
des khrus byas nas 'ongs pa dang /	
des de la klad pa'i thod pa 'byed pa'i dpyad byin nas smras pa /	
'tsho byed /	
bdag cag ni /	
'dis 'tsho ba yin gyi /	
yul 'dir khyod kyis ma bya zhig /	
mkhan po /	
de bzhin du bgyi'o //	
zhes 'tsho byed kyis rgyun shes kyi bu la phyag	
byas nas rgyal po padma'i snying po'i drung du song	
nas phyag byas nas bdag gis sman dpyad bslab @92a	
*// lags kyi /	
mchi'o //	
de'i tshe rgyal po padma'i snying po dang mi mthun	
pa mtha' 'khob skya seng zhes bya ba dag cig	
yod de / des smras pa /	
'tsho byed bdag dang mi mthun pa mtha' 'khob pa skya seng zhes bya ba dag cig yod kyi /	
'di ltar khyod ni /	
shes rab can nus pa yin pas /	
re zhig de phobs la phyis songs shig dang /	
de lta na /	
bdag cag gis 'jig rten gyi tshul byas par 'gyur ro //	
des de la khas blangs pa dang /	
de nas des dpung gi tshogs yan lag bzhi pa bsdus te btang ba las /	
de mtha' 'khob pa skya seng de rnams phabs nas /	
gte'u bzung /	
dpya blangs te /	
slar bde bar 'ongs nas khyer te 'ongs pa de bzhin du rgyal po la phul ba dang /	
de shin tu dga' nas /	
de nyid la rjes su yi rang ste des kyang rgyun shes kyi bu la byin no //	
de nas 'tsho byed rim gyis grong khyer bzang byed du phyin nas de nyid du dbyar gnas te /	
de nas des 'byung po thams cad kyi skad ces	
bya ba'i bstan bcos bslabs nas grong khyer bzang byed	
nas chas pa dang /	
mi zhig shing khur khyer nas grong khyer du 'jug pa /	
rus pa dang pags pa'i lhag ma lus pa /	
lus kun nas 'dzag pa 'tsho byed kyis mthong nas /	
de la smras pa; kye nang rje /	
ci zhig gis gnas skabs 'di lta bur gyur /	
des smras pa /	
bdag gis kyang mi shes na /	
'on kyang bdag gis shing khur 'di khyer nas bdag	
kyang 'di 'dra ba'i gnas @92b skabs su gyur to	
// de shing brtag pa la byang ba yin pas smras pa /	
kye nang rje /	
ci /	
shing khur 'di 'tshong ngam /	
'tshong ngo //	
rin ji tsam /	
karsha pa na lnga brgya'o //	
des de nyos nas de nas bltas nas /	
'byung po thams cad dang bar byed pa zhes bya ba'i nor bu mthong nas /	
de'i mthu ni /	
'di 'dra ste /	
gang gi tshe nad pa'i mdun du bzhag pa de'i tshe /	
mar me khyim na yod pa'i rdzas bzhin du nad ji lta ba bzhin du snang ngo //	
de rim gyis yul au dum wa rar phyin pa dang /	
de na mi bres 'jal ba zhig yod pa des	
bre bos gzhal nas bre mgo la snun pa 'tsho	
byed kyis mthong nas smras pa /	
kye nang rje /	
ci'i phyir de ltar byed /	
bdag gi klad pa lhag par g-ya'o //	
tshur shog /	
blta'o //	
zhes des de bsnyal nas klad pa bltas te /	
de nas 'tsho byed kyis 'byung po thams cad dang	
bar byed pa'i nor bu de'i klad pa'i steng du	
bzhag pa dang / ji tsam na srin gyi med cig snang ngo //	
de nas des smras pa /	
kye nang rje /	
khyod kyi klad pa la srin gyi med yod do //	
des rkang pa gnyis la gtugs te smras pa /	
bdag la dpyad mdzod cig /	
des khas blangs so //	
'tsho byed kyis bsam pa /	
mkhan pos ji skad bstan pa bzhin 'di'i dpyad bya'o snyam nas /	
des de la smras pa /	
kye nang rje /	
re zhig /	
de ring dong brkos la lci ba dag sta gon byos shig dang /	
sang dpyad bya'o //	
des rkang pa gnyis la gtugs nas song ngo //	
'tsho byed kyis de'i phyi de nyin 'ongs nas de	
dong du bcug ste klad pa'i thod pa dbye @93a	
*// ba'i dpyad kyis /	
klad pa'i thod pa phye nas skam pa tsha bas	
srin gyi med kyi rgyab la reg par byas te	
des rkang lag 'khums pa dang /	
de nas des skam pas blangs te bor bas sos par gyur to //	
des de la karsha pa na lnga brgya byin pa dang /	
des kyang rgyun shes kyi bu la bskur ro //	
de nas 'tsho byed yul ro hi ta ka zhes bya bar phyin pa dang /	
yul ro hi ta ka na khyim bdag cig la skyed mos tshal me tog dang /	
'bras bu dang /	
chu phun sum tshogs pa zhig yod de /	
de de la lhag par chags pa las /	
shi nas de nyid du mi ma yin pa rnams su skyes so //	
de'i bu ni /	
khyim gyi dbon por gyur nas des skyed mos tshal der srung ma'i mi bzhag pa dang /	
de mi ma yin pa des bsad do //	
gnyis pa bzhag pa dang /	
de yang bsad nas khyim bdag gi bu des skyes mos tshal de bor ro //	
ji tsam na mi dmu chus gang ba sman pa	
thams cad kyis spangs pa zhig skyed mos tshal der	
song nas nub mo brang btab ste 'dug nas /	
kye ma'o //	
bdag ni /	
mi ma yin pas bsad kyang ci ma rung snyam mo //	
de nyid du 'tsho byed kyang nub mo brang btab ste 'dug go /	
ji tsam na /	
mi ma yin pa des /	
dmu chu can de bsdigs par brtsams pa dang /	
dmu chu'i nad de byung nas smras pa /	
'di bdag gis sngar bzung na /	
ci'i phyir 'di bsdig /	
khyod la ra spu'i dud pas bdug pa 'ga' yang med pa lta /	
des ni /	
khyod dpag tshad bcu gnyis su @93b 'bros par 'gyur ro //	
des kyang slar smras pa /	
khyod la yang la phug gi sa bon /	
mar phyung ba'i dar ba dang btags te sbyin pa 'ga' yang med pa lta /	
des ni /	
khyod dum bu dum bur 'dzag par 'gyur ro //	
thams cad 'tsho byed kyis thos nas de nang par	
sngar langs te khyim bdag de'i drung du song nas	
smras pa / khyim bdag /	
skyed mos tshal me tog dang /	
'bras bu dang /	
chu phun sum tshogs pa ci'i phyir dor /	
khyim bdag gis de la ji ltar gyur pa rnams smras pa dang /	
des smras pa /	
khyim bdag /	
ra spu'i dud pas bdugs shig dang /	
mi ma yin pa dpag tshad bcu gnyis su 'bros par 'gyur ro //	
khyim bdag gis ra spu'i bdug pas bdugs pa dang /	
mi ma yin pa de dpag tshad bcu gnyis su bros par gyur to //	
khyim bdag des kyang 'tsho byed la karsha pa na lnga brgya byin pa dang /	
des de yang rgyun shes kyi bu la bskur ro //	
de nas 'tsho byed kyis dmu chu can la dris pa /	
nang rje /	
khyod ci'i phyir mi ma yin pas gnas btab pa'i skyed mos tshal du 'dug /	
des de la ji ltar gyur pa dag smras pa dang /	
'tsho byed kyis smras pa /	
la phug gi sa bon mar phyung ba'i dar ba dang btags pa 'thung shig dang /	
sos par 'gyur ro //	
des 'thungs pas sos par gyur te /	
mi des kyang 'tsho byed la karsha pa na lnga brgya byin no //	
des kyang rgyun shes kyi bu la bskur ro //	
de nas 'tsho byed rim gyis bcom brlag tu phyin nas /	
bcom brlag gi phyi rol na shing zhig gi drung du ngal bso zhing 'dug go /	
ji @94a *//	
ltar na gyad kyis gyad brdabs pas de'i nang grol rnams su 'khrugs nas de shi'o //	
zhes phyi rol du phyung ngo //	
shing de la yang bya rgod mo phru gu dang bcas pa zhig 'dug pa las /	
de la phru gu de rnams kyis smras pa /	
ma /	
sha byin cig /	
des smras pa /	
bu /	
sha ga la yod /	
de rnams kyis smras pa /	
ma /	
gyad kyis gyad 'di brdabs te /	
shi nas phyung ba yin no //	
bu /	
'dir sman pa'i rgyal po 'tsho byed 'ongs na /	
des 'di sos par byed pa'i gnas de yod do //	
ma /	
'di ci zhig gis sos par 'gyur /	
gal te de'i nang grol rnams phye mas reg par byas na'o //	
de thams cad 'tsho byed kyis thos so //	
de nas de langs te ro drung du song nas dris pa /	
shes ldan dag /	
'di ci zhig /	
de rnams kyis smras pa /	
gyad kyis gyad brdabs pas shi ba yin no //	
'tsho byed kyis smras pa /	
zhog cig dang /	
blta'o //	
de rnams kyis bzhag pa dang /	
de nas 'tsho byed kyis 'byung po thams cad dang	
bar byed pa zhes bya ba'i nor bu klad par	
bzhag nas brtags na /	
ji tsam na nang grol rnams 'khrugs par byas pa mthong nas /	
des smyug ma'i sbubs su phye ma blugs te khas bus pa dang /	
phye mas nang grol rnams la reg nas sos par gyur to //	
des kyang 'tsho byed la karsha pa na lnga brgya byin pa dang /	
des kyang rgyun shes kyi bu la bskur ro //	
bcom brlag na khyim bdag cig yod pa de'i chung	
ma @94b gzugs dang lang tsho phun sum tshogs pa	
yin pas / de de la lhag par chags shing 'dug pa las /	
shi nas de nyid kyi mo mtshan gyi srin bur skyes par gyur te /	
de gang dang lhan cig dga' mgur spyod pa de shi bar byed do //	
de nas de dang 'ga' yang lhan cig dga' mgur spyod par mi byed do //	
des sman pa 'tsho byed der 'ongs so //	
zhes thos nas /	
de de'i drung du song ste smras pa /	
'tsho byed bdag la bro nad mchis kyi /	
dpyad mdzod cig /	
'tsho byed kyis de mthong zhing smra ba'i tshig thos nas /	
chags pas smras pa /	
dam zhig bca' ste /	
gal te bdag dang lhan cig dga' mgur spyad pa lta na /	
dpyad bya'o //	
des smras pa /	
g-yar tsha lags so //	
des smras pa /	
khyod kyi dpyad gzhan ni /	
med do //	
bdag las phangs pa gzhan med pas des khas blangs so //	
de nas des sgron mor phyung ste /	
bzo bcos byas nas mo mtshan gyi sgor sha'i dum bu zhig bzhag pa las /	
de nas srin bu de de la chags pa dang /	
des de blangs nas bor te sos par gyur /	
de 'dod pa'i 'dod chags la lhag par zhen pas brda zhig byas pa dang /	
des rna ba gnyis bkag ste smras pa /	
khyod kho bo'i sring mo dang 'dra ste /	
khyod kyi dpyad de yin pas kho bos de ltar byas par zad do //	
des kyang de la karsha pa na lnga brgya byin pa dang /	
des de yang rgyun shes kyi bu la bskur ro //	
de nas 'tsho byed rim gyis chu bo ya mu na'i 'gram du phyin pa dang /	
des de na mi ro zhig yod pa de'i rting pa'i phyogs na rgyus pa'i breng @95a *//	
yod pa nya rnams kyis drangs pa las de'i mig 'byed pa dang 'dzum pa mthong nas /	
'tsho byed kyis de thams cad brtags te /	
ji ltar rgyus pa dang /	
long mo la sogs pa'i tshigs kyi 'brel thabs ni /	
de kho na ltar 'dug go /	
snyam nas de rim gyis yangs pa can du phyin pa dang /	
ji tsam na gyad kyis gyad gcig thal mos bsnun pas mig gi 'bras bu 'phags pa dang /	
'tsho byed de'i drung du song nas /	
des rting pa'i rgyus pa'i breng nas drangs pa dang slar tshud par gyur to //	
des de la karsha pa na lnga brgya byin pa dang /	
des 'jigs med kyi ma la byin no //	
yangs pa can na mi zhig yod pa de'i rna bar srin gyi med zhugs te /	
der de las phru gu bdun brgya byung bas de rna ba'i nad kyis nye bar gyur nas /	
'tsho byed kyi drung du song ste smras pa /	
dpyad mdzod cig /	
'tsho byed kyis bsam pa /	
sngar ni /	
bdag gis mkhan pos bstan pas las byas kyi /	
da ni /	
rang gi blos las bya'o //	
snyam nas /	
des mi de la bsgo ba /	
kye nang rje /	
song la lo ma'i spyil po byos te ras sngon	
pos g-yogs la de'i 'og tu rnga zhig bzhag ste	
sa yang dron por gyis shig /	
des ji skad bstan pa bzhin thams cad byas so //	
de nas 'tsho byed kyis mi de sa la bsnyal nas /	
sa de chus chag chag btab nas de nas rnga brdungs pa dang /	
srin gyi med kyis dbyar gyi dus la bab bo //	
snyam nas phyir byung ngo //	
de nas 'tsho byed kyi rna ba'i drung du sha'i @95b dum bu zhig bzhag pa dang /	
de yang slar zhugs te phru gu rnams khrid de byung nas phru gu rnams dang /	
lhan cig sha'i dum bu la chags pa dang /	
de nas 'tsho byed kyis de'i mod la sha'i dum bu bor ba dang /	
mi de sos par gyur to //	
des karsha pa na lnga brgya byin pa dang /	
des 'jigs med kyi ma la byin no //	
de rim gyis rgyal po'i khab tu phyin pa dang /	
rgyal po gzugs can snying pos 'tsho byed ji ltar 'ongs pa thos nas /	
des gzhon nu ma skyes dgra la bsgo ba /	
bu /	
khyod kyi phu bo 'ongs kyi /	
bsur song shig /	
de bsur song ba dang /	
'tsho byed kyis gzhon nu ma skyes dgra ji ltar bsur 'ong ba thos nas /	
des bsam pa /	
gal te bdag gis de bsu ba rang gir byas na ni /	
nam rgyal por gyur pa de'i tshe bdag la gnod pa byed par 'gyur ro //	
snyam nas /	
de slar log ste sgo gzhan zhig nas zhugs so //	
dus gzhan zhig na 'tsho byed skye bo'i tshogs chen	
pos yongs su bskor te sems g-yang zhing song ba	
dang / ji tsam na /	
bram ze zhig mig nad kyis thebs nas 'tsho byed kyi drung du song ste /	
bdag la sman ston cig /	
tshig pa zos nas smras pa /	
thal bas thob cig /	
des drang po zhog pas /	
thal bas btab pa dang sos par gyur to //	
mig nad kyis thebs pa gzhan zhig yod pa de	
yang 'tsho byed kyi drung du song ba bram ze	
des mthong nas dris pa /	
kye nang rje /	
gang du 'gro /	
des ji ltar gyur pa smras pa dang /	
des smras pa /	
khyod la 'tsho byed ci dgos /	
@96a *// des kho bo la gang bstan pa de byos shig /	
de yid ches par gyur nas des thal bas btab pa dang long bar gyur to //	
dus gzhan zhig na rgyal po gzugs can snying po'i spyi bor phol mig byung ngo //	
des blon po rnams la bsgo ba /	
shes ldan dag /	
sman pa rnams khug cig /	
blon po rnams kyis sman pa rnams bkug pa dang /	
rgyal pos smras pa; shes ldan dag /	
nga'i spyi bor phol mig byung gi /	
dpyad byos shig /	
de rnams kyis smras pa /	
lha /	
sman pa chen po 'tsho byed mchis na /	
bdag cag gis bgyi ba ci 'tshal /	
rgyal pos smras pa /	
shes ldan dag /	
'tsho byed khug cig /	
de rnams kyis de bkug pa dang /	
rgyal pos smras pa /	
'tsho byed /	
dpyad byos shig /	
'tsho byed kyis smras pa /	
lha /	
dam zhig bca' ste /	
gal te lha la bdag nyid kyis khrus bgyid du gnang na bgyi'o //	
de bzhin gyis shig /	
de nas 'tsho byed kyis skyu ru ras skud cing /	
smin par 'gyur ba'i rdzas dag btab ste; smin par	
'gyur ba'i rdzas rnams dang bsres pa'i chu bum pa	
lnga brgya blugs te /	
gang gi tshe smin pa de'i tshe na ma tshor	
bar spu gris reg par byas pa dang rdol to	
// de nas 'tsho bar 'gyur ba'i rdzas dag btab ste /	
'tsho bar 'gyur ba'i rdzas rnams dang bsres pa'i chu bum pa lnga brgya blugs pa dang /	
rma de sos shing pags pa 'dra ba dang skra yang mnyam par gyur to //	
@96b rgyal pos khrus byas ma thag tu smras pa /	
'tsho byed /	
dpyad byos shig /	
des smras pa /	
lha /	
re zhig bshos gsol cig /	
rgyal pos zan zos nas /	
'tsho byed /	
dpyad byos shig /	
lha /	
bgyis lags so; ;de yid ma ches nas lag pas byugs na /	
phyogs gang na rma yod par ma shes so //	
me long blangs te bltas na /	
'on kyang ma mthong ngo //	
btsun mo la dris na /	
des kyang phyogs gang na rma yod par ma shes so //	
rgyal po mchog tu ngo mtshar skyes nas blon po rnams la smras pa /	
shes ldan dag /	
'tsho byed sman pa'i rgyal por dbang skur cig /	
mi long ba des smras pa /	
lha /	
ci /	
sras la byams pas sam /	
'on te sman mkhas pas dbang bskur ba mdzad /	
rgyal pos smras pa /	
sman mkhas pas so //	
des smras pa /	
gal te de lta lags na /	
'dis bdag ni /	
sos par ma bgyis so //	
'tsho byed kyis smras pa /	
kye nang rje /	
bdag gis khyod mthong yang ma mthong na /	
sos par lta ga la byas /	
des smras pa /	
de ni mad na /	
'on kyang khyod kyis gang la bstan pa des bdag la bstan to //	
ci zhig bstan /	
che ge mo zhig go /	
'tsho byed kyis smras pa /	
de'i khams kyang gzhan la /	
khyod kyi khams kyang gzhan yin gyi /	
da 'di dang 'di dag byos shig dang sos par 'gyur ro //	
des byas nas sos par gyur pa dang /	
smras pa /	
lha /	
'di sman pa'i rgyal por dbang bskur bar mdzad du gsol /	
de glang po che la bskyon nas dpal gyi 'byor pa chen @97a *//	
pos sman pa'i rgyal por dbang bskur to //	
rgyal po'i khab na khyim bdag cig yod pa skran	
nad kyis thebs nas sman pa thams cad kyis spangs	
pa dang / des bsam pa /	
'tsho byed kyi drung du 'gro'o //	
gal te dpyad cig byas na ni /	
de lta na legs /	
gal te ma byas na /	
bdag nyid 'chi bar bya'o snyam nas de 'tsho byed kyi drung du song nas /	
'tsho byed /	
bdag gi dpyad mdzod cig /	
des smras pa /	
kye nang rje /	
khyod kyi sman 'di ni /	
rnyed par dka'o //	
des bsam pa /	
'tsho byed kyis kyang bdag spangs na /	
'di la ci byar yod /	
dus la bab kyi /	
bdag ni /	
'chi'o snyam nas de dur khrod du song ngo //	
de na ro sreg pa'i me 'bar bar ne'u le gdug pa zhig dang /	
srog chags go dha tsandan zhes bya ba 'thab ste lhung ba dang /	
de bkres pas nyen pas de gnyis ka zos te /	
lhas dur khrod du char phab pa'i 'od pa'i chu de la 'thungs nas /	
dur khrod dang ha cang yang mi ring ba zhig na gnag lhas yod pa der song ste /	
ko dra'i chan dang mar phyung ba'i zho 'thungs pas skran rdol to //	
yar slon /	
mar 'khrus nas sngon gyi ji lta ba bzhin du gyur to //	
dus gzhan zhig na lus 'phags ma'i 'doms kyi phyogs su phol mig byung ngo //	
des rgyal po la smras pa dang /	
rgyal pos 'tsho byed la bsgo ba /	
ma yar mo'i dpyad gyis shig /	
des khas blangs so //	
de nas zan byas te ma ma la @97b byin	
nas khyod kyis 'di'i steng du 'dug tu chug cig	
/ des de 'dug tu bcug pa'i zan 'tsho byed kyis mthong nas bsam pa /	
phyogs che ge mo zhig na' snyam mo //	
de nas smin par 'gyur ba'i rdzas dag btab ste /	
smin par shes nas zan gyi nang du gtsags bu sbas te ma ma la bsgo ba /	
khyod kyis de 'di la 'dug tu chug la btsun mo 'dug nas slar slong zhig /	
des de bzhin byas pa las /	
gtsags bus reg ma thag tu phol mig rdol bar gyur to //	
de nas 'tsho bar 'gyur ba'i rdzas dang bsres pa	
bska ba'i chus bkrus te 'tsho bar 'gyur ba'i rdzas	
rnams btab pas sos par gyur to //	
'tsho byed rgyal po'i drung du song ba dang /	
rgyal pos smras pa /	
'tsho byed /	
khyed kyis ma yar mo'i dpyad byas sam /	
lha /	
bgyis so //	
khyod kyis sgren mor phyung ste ma bltas grang /	
lha /	
ma bltas so //	
ji ltar byas /	
des ji ltar gyur pa rnams smras pa dang /	
rgyal po mchog tu ngo mtshar skyes nas des blon po rnams la smras pa /	
'tsho byed lan gnyis su sman pa'i rgyal por dbang skur cig /	
mi skran can la 'tsho byed kyis sman rnyed par	
dka'o zhes smras pa gang yin pa des smras pa	
/ lha /	
ci /	
sras la sdug pas sam /	
'on te sman mkhas pas dbang bskur bar mdzad /	
rgyal pos smras pa /	
sman mkhas pas so //	
gal te de lta lags na /	
'dis bdag ni /	
sos par ma bgyis so //	
'tsho byed kyis smras pa /	
kye nang rje /	
ngas khyod la dpyad ni /	
ma byas @98a *//	
kyi; 'on kyang ngas khyod kyi sman ni /	
rnyed par dka'o zhes smras so //	
des smras pa /	
bdag gi sman ji lta bu dag cig yin /	
'tsho byed kyis smras pa /	
gal te zla ba mar gyi ngo'i tshes bcu bzhi	
la mi ser skya zhig shi nas de dur khrod	
du sreg pa na ne'u le gdug pa dang srog	
chags go dha tsandan na 'thab nas mer lhung ba	
dang de gnyis khyod kyis zos la /	
dbang phyug chen po'i lhas dur khrod du char phab pa'i 'od pa'i chu de la 'thungs la /	
ko dra'i chan zos shing mar phyung ba'i zho 'thungs na /	
de lta na khyod mod la sos par 'gyur te /	
bdag gis de la bsam nas sman rnyed par dka'o //	
zhes smras pa yin no //	
des smras pa /	
shin tu legs par shes te /	
de bzhin du bdag gis zos so //	
de nas dga' bar gyur nas smras pa /	
lha /	
'dis sman pa'i rgyal po rngo thogs kyi /	
dbang bskur bas dbang bskur du gsol /	
lan gnyis su yang sman pa'i rgyal por dbang bskur to //	
gang gi tshe mi dge ba'i grogs po lhas byin gyis ma skyes dgra bslus nas /	
pha chos kyi rgyal po chos dang ldan pa srog dang phral ba de'i tshe /	
de la skran gyi nad kyis thebs par gyur to //	
des sman pa rnams la smras pa /	
nga la dpyad gyis shig /	
de rnams kyis smras pa /	
lha /	
lha'i gcen po bla na med pa'i 'tsho byed 'di na mchis bzhin du /	
bdag cag gis dpyad bgyid rngo ga la @98b thogs /	
des blon po rnams la smras pa /	
shes ldan dag /	
'tsho byed khug cig /	
de rnams kyis bkug pa dang /	
'tsho byed /	
nga la skran nad byung gi /	
dpyad byos shig /	
lha /	
bgyi'o //	
des bsam pa; rgyu gnyis kyis skran rdol bar 'gyur te /	
lhag par dga' ba'am /	
lhag par khros pas yin na /	
sems can sdig pa 'di lhag par dga' bar ga la 'gyur gyi /	
rnam pa thams cad du khros par bya'o //	
snyam du bsam nas smras pa /	
lha /	
dam zhig bca' ste /	
gal te gzhon nu 'char byed bzang po'i sha gsol ba ltar na /	
dpyad bgyi'o //	
rgyal pos thos nas khros te smras pa /	
legs so //	
ngas ni /	
pha srog dang phral /	
khyod kyis kyang 'char byed bzang po srog dang phrol /	
nga yang rang nyid nad kyis shi nas khyod ni /	
rgyal por 'gyur mod /	
des smras pa /	
lha /	
dpyad ni; 'di lags te /	
gzhan gyis sos par rngo mi thogs lags so //	
bdag dang 'dra ba'i phangs pa med pas des khas blangs so //	
de nas 'tsho byed kyis gzhon nu 'char byed bzang po /	
rgyan thams cad kyis brgyan nas rgyal po la phul te /	
lha /	
gzhon nu 'char byed bzang po la legs par gzigs pa de ltar mdzad du gsol /	
phyis gzigs par mi 'gyur ro //	
de nas de bstan nas /	
khyim du khrid nas bzhag go /	
de nas 'tsho byed sha'i don du bsil ba'i tshal gyi dur khrod du song ba las /	
bsil ba'i tshal gyi dur khrod ni /	
shi ba'i ros stong @99a *//	
pa ma yin pas /	
de nas des ro'i sha blangs te yo byad kyi	
khyad par dag dang g-yos byas nas rgyal po drol	
bab pa'i dus su bstabs so //	
de nas rgyal po ma skyes dgras sha khu'i phor pa blangs nas za bar gzas pa dang /	
'tsho byed kyis 'phrog nas klad du bsnun te /	
sdig pa byed pa khyod kyis pha chos kyi rgyal po srog dang phral la /	
bu'i sha yang za bar byed dam /	
de rngams nas smras pa /	
gal te de lta na /	
ci'i phyir bsad ces mi bzod pa skyes pas de'i skran rdol nas yar slon /	
mar 'khrus te kha nas khrag dang bcas par byung	
ba de mthong nas brgyal te sa la 'gyel to	
// de nas chu gtor nas dbugs slar byung ba dang /	
khrus byas te 'phrod pa'i zas byin pas /	
sngon gyi ji lta ba bzhin du gyur to //	
de nas 'tsho byed kyis gzhon nu 'char byed bzang po /	
rgyan thams cad kyis brgyan cing khrid de rgyal po'i	
drung du song nas rkang pa gnyis la gtugs te	
smras pa / lha /	
gzhon nu 'char byed bzang po 'di lags te /	
bdag srog chags grog sbur yang srog dang 'bral bar bgyid mi phod na /	
gzhon nu lta smos kyang ci 'tshal /	
'on kyang thabs 'dis lha 'tsho bar 'gyur bas /	
bdag gis thabs bshams par bgyis par bas so //	
rgyal po mchog tu ngo mtshar skyes nas des blon po rnams la bsgo ba /	
'tsho byed sman pa'i rgyal por dbang skur cig /	
blon po rnams @99b kyis glang po che la bskyon nas /	
dpal gyi 'byor pa chen pos lan gsum du yang	
sman pa'i rgyal por dbang bskur bas dbang bskur to	
// des 'tsho byed dregs pa skyes te bdag dang mnyam pa'i sman pa ni /	
'jig rten na 'ga' yang yod pa ma yin te /	
bdag ni /	
lus kyi dpyad byed pa rnams kyi mchog yin la /	
bcom ldan 'das ni /	
sems kyi dpyad mdzad pa rnams kyi mchog yin no //	
snyam mo //	
des dus gzhan zhig na bcom ldan 'das kyi spyan sngar song ba las /	
de dregs pa'i snyems pas bden pa rnams ma mthong ngo //	
bcom ldan 'das kyis dgongs pa /	
sman pa'i rgyal po 'tsho byed kyis dge ba'i rtsa ba bskyed na /	
ci'i phyir bden pa rnams ma mthong bar gyur snyam na /	
dregs pa'i snyems pa las gyur par gzigs nas /	
de'i dregs pa spang bar bya'o snyam nas /	
de nas bcom ldan 'das kyis sman pa'i rgyal po 'tsho byed la bka' stsal pa /	
'tsho byed /	
khyod kyis ri'i rgyal po gangs can mthong ngam /	
btsun pa /	
ma mthong lags so //	
de bzhin gshegs pa'i na bza' chos gos kyi mtha' nas zungs shig /	
des bzung ba dang /	
de nas bcom ldan 'das kyis sman pa'i rgyal po 'tsho byed khrid nas /	
ri'i rgyal po gangs can ga la ba der gshegs pa dang /	
de na sman rnam pa sna tshogs sgron me bzhin 'bar ro //	
bcom ldan 'das kyis sman pa'i rgyal po 'tsho byed la 'di skad ces bka' stsal to //	
'tsho byed /	
sman ji tsam 'dod pa @100a *//	
longs shig /	
bcom ldan 'das /	
'jigs lags so //	
de nas bcom ldan 'das kyis gnod sbyin lag na rdo rje la bka' stsal pa /	
lag na rdo rje song la 'tsho byed la srung ba byos shig /	
de dang song nas sman rnam pa sna tshogs dag blangs pa dang /	
bcom ldan 'das kyis bka' stsal pa /	
'tsho byed /	
sman 'di'i ming ci yin /	
des gsol pa /	
bcom ldan 'das che ge mo lags te /	
cho ga 'dis nad che ge mo zhig zhi bar 'gyur ro //	
'di ni /	
che ge mo zhig lags te /	
nad che ge mo zhig rab tu zhi bar 'gyur ro //	
gzhan rnams kyi ni /	
ming yang mi shes so //	
ma shes pa gang dag yin pa de dag bcom ldan 'das kyis bka' stsal pa /	
'tsho byed /	
'di ni /	
che ge mo ste /	
cho ga che ge mos nad che ge mo zhig	
rab tu zhi bar 'gyur ro; ;'di yang che ge	
mo zhig ces bya'o //	
'tsho byed kyis gsol pa /	
bcom ldan 'das kyis sman dpyad kyang mkhyen pa lta /	
de nas bcom ldan 'das kyis sman pa'i rgyal po 'tsho byed la bka' stsal pa /	
'tsho byed /	
sman pa zug rdu 'byin pa /	
yan lag bzhi dang ldan pa ni /	
rgyal po la 'os pa /	
rgyal po la mkho ba /	
rgyal po'i yan lag gi grangs su 'gro'o ////	
'dul ba gzhi /	
bam po drug cu gnyis pa /	
bzhi gang zhe na /	
'di la /	
sman pa zug rdu 'byin pa nad la mkhas pa yin /	
nad kun nas slong ba la mkhas pa yin /	
nad byung ba spong @100b ba la mkhas pa yin /	
spangs pa phyis mi 'byung ba la mkhas pa yin te /	
nad la mkhas pa ji lta bu zhe na /	
'di la /	
sman pa zug rdu 'byin pa nad shes shing /	
nad 'di ni /	
'di lta bu dang /	
'di lta bu yin no zhes de ltar nad la mkhas pa yin no //	
nad kun nas slong ba la mkhas pa ji lta bu zhe na /	
'di la /	
sman pa zug rdu 'byin pa nad shes shing /	
nad 'di ni /	
rlung gis kun nas bslang ba'am /	
'khris pas kun nas bslang ba'am /	
bad kan gyis kun nas bslang ba'am /	
bdag las gyur pa'am /	
gzhan las gyur pa'am /	
'dus pa las gyur pa'o //	
zhes de ltar nad kun nas slong ba la mkhas pa yin no //	
nad byung ba spong ba la mkhas pa ji lta bu zhe na /	
'di la /	
sman pa zug rdu 'byin pa nad shes shing /	
nad 'di ni /	
mig sman nam /	
bsku mnye'am /	
skyug sman nam /	
bkru sman nam /	
snar blugs pa'am /	
du bas bdug pa'am /	
nan rtsi'i las kyis spang bar 'gyur ro //	
zhes de ltar nad byung ba spong ba la mkhas	
pa yin no; ;nad spangs pa phyis mi 'byung ba	
la mkhas pa ji lta bu zhe na /	
'di la /	
sman pa zug rdu 'byin pa nad shes shing nad 'di ni /	
'phrod pa'i cho ga 'di lta bu dang /	
'di lta bu dag byas te spangs na; phyis mi 'byung ngo //	
zhes de ltar nad spangs pa phyis mi 'byung ba la mkhas pa yin te /	
de ltar na /	
sman pa zug rdu 'byin pa yan lag bzhi dang ldan pa /	
rgyal po la 'os pa yin /	
rgyal @101a *//	
po la mkho ba yin /	
rgyal po'i yan lag gi grangs su 'gro ba yin no //	
de bzhin du de bzhin gshegs pa dgra bcom pa	
yang dag bar rdzogs pa'i sangs rgyas yan lag bzhi	
dang ldan pa yang /	
sman pa zug rngu 'byin pa bla na med pa zhes bya'o //	
'tsho byed /	
bzhi gang dag ce na /	
'di la /	
de bzhin gshegs pa dgra bcom pa yang dag par rdzogs pa'i sangs rgyas ni /	
'di ni /	
sdug bsngal 'phags pa'i bden pa'o //	
zhes bya ba yang dag pa ji lta ba bzhin du rab tu mkhyen to //	
'di ni /	
sdug bsngal kun 'byung ba'o //	
'di ni /	
sdug bsngal 'gog pa'o //	
'di ni /	
sdug bsngal 'gog par 'gro ba'i lam 'phags pa'i bden pa'o //	
zhes yang dag pa ji lta ba bzhin du rab tu mkhyen to //	
'tsho byed /	
sman pa zug rngu 'byin pas ni /	
skye ba'i rtsa ba can gyi sdug bsngal rnams spong ba'i sman mi shes so //	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa'i rtsa ba can gyi sdug bsngal rnams spong ba'i sman mi shes so //	
'tsho byed /	
de bzhin gshegs pas ni /	
skye ba'i skye ba'i rtsa ba can gyi sdug bsngal rnams spong ba'i sman mkhyen to //	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa'i rtsa ba can gyi sdug @101b bsngal rnams spong ba'i sman mkhyen to //	
de lta bas na /	
de bzhin gshegs pa dgra bcom pa yang dag par rdzogs pa'i sangs rgyas ni /	
sman pa zug rngu 'byin pa bla na med pa zhes bya'o //	
chos kyi rnam grangs 'di bshad pa na /	
'tsho byed gzhon nus bskyed /	
chos rnams la chos kyi mig rdul med cing dri ma dang bral ba skyes so //	
de nas 'tsho byed gzhon nus bskyed kyis chos mthong ba dang /	
chos thob pa dang /	
chos rig pa dang /	
chos kyi gting sleb pa dang /	
som nyi las brgal ba dang /	
the tshom las brgal ba dang /	
gzhan gyi dring mi 'jog pa dang /	
gzhan gyis mi bkri ba dang /	
ston pas bstan pa'i chos rnams la mi 'jigs pa	
thob nas stan las langs te bla gos phrag pa	
gcig tu gzar nas bcom ldan 'das gang na ba	
de logs su thal mo sbyar ba btud de /	
bcom ldan 'das la 'di skad ces gsol to //	
btsun pa /	
bdag ni /	
'phags so //	
mngon par 'phags so //	
bdag /	
bcom ldan 'das dang /	
chos dang /	
dge slong gi dge 'dun la skyabs su mchi na /	
bdag dge bsnyen du gzung du gsol /	
deng slan chad ji srid 'tsho'i bar du srog dang	
bsdos te skyabs su mchi bar mngon par dad lags	
so // de nas sman pa'i rgyal po 'tsho byed	
kyis bcom ldan 'das kyi zhabs gnyis la mgo bos	
phyag byas te bcom ldan 'das kyi spyan snga nas	
so // song ngo // ri'i rgyal po gangs can kha bas g-yogs te rtag tu lhags pa @102a *//	
che bas /	
bcom ldan 'das grang nad kyis snyun gyis thebs pa dang /	
sman pa'i rgyal po 'tsho byed kyis bsam pa /	
dper na /	
'khor los bsgyur ba'i rgyal po la bya ba bzhin /	
bdag nyid kho nas bcom ldan 'das la rim gro bya'o snyam mo //	
de nas 'tsho byed kyis me tog autpa la sum	
cu rtsa gnyis dang bkru sman gyi rdzas dag sbyar	
nas bcom ldan 'das la phul te; bcom ldan 'das	
/ 'di rnams shangs kyis bsnam du gsol /	
bcom ldan 'das kyis bsnams pa las thang sum cu gnyis kho na 'khrus par gyur to //	
de nas bcom ldan 'das la zhus pa /	
bcom ldan 'das /	
ji ga legs par khrus legs sam /	
bcom ldan 'das kyis bka' stsal pa /	
'tsho byed /	
skyon gang dag g-yos la ma 'khrus pa de dag kyang yod de /	
'khrus la ma g-yos pa yang yod /	
'khrus la g-yas pa yang yod /	
ma 'khrus la ma g-yos pa yang yod do //	
'tsho byed kyis gsol pa /	
bcom ldan 'das /	
gal te de lta na bu ram dang /	
aa ru ra gsol la khu ba'i rim pa yang mdzod cig /	
bcom ldan 'das kyis de bzhin du mdzad nas snyun gdangs par gyur to //	
'tsho byed kyi kun tu spyod pa ni rgyal po'am /	
blon po gang su'i dpyad byas kyang rung ste /	
des de la grong ngam /	
grong mchog sbyin par byed pa yin no //	
ji tsam dus gzhan zhig na //	
'tsho byed kyis lus 'phags kyi rgyal po'i dpyad byas @102b pa las /	
des de la brgya stong ri pa'i gos be'u ras yug po che zhig byin pa dang /	
des de blangs nas bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
'tsho byed gzhon nus bskyed kyis bcom ldan 'das la 'di skad ces gsol to //	
btsun pa /	
bdag gi kun tu spyod pa ni rgyal po'am /	
blon po gang su'i dpyad bgyis kyang rung ste /	
des bdag la grong ngam /	
grong mchog stsol ba lags pas /	
bdag gis lus 'phags kyi rgyal po la dpyad bgyis pa dang /	
des bdag la brgya stong ri ba'i ras shig stsal	
ba 'di bcom ldan 'das la bdag 'bul zhing mchis	
na / bcom ldan 'das kyis thugs brtse bas nye bar bzung ste 'di bzhes su gsol /	
bcom ldan 'das kyis 'tsho byed gzhon nus bskyed las	
brgya stong ri ba'i gos be'u ras yug po che	
bzhes so // de'i tshe tshe dang ldan pa kun dga' bo /	
bcom ldan 'das kyi gnam logs na bsil yab thogs te /	
bcom ldan 'das la g-yob cing 'dug go /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
brgya stong ri ba'i gos be'u ras yug po che longs la pa'i ched du gris dros shig /	
de nas tshe dang ldan pa kun dga' bos blangs te /	
sa phyogs gsal la yangs @103a *//	
par song nas gzhal bar brtsams pa las /	
chos gos mang du ldang par mthong ngo //	
de nas des bcom ldan 'das kyi na bza' chos gos gsum dang /	
bdag nyid kyi bla gos mthang gos dang bcas pa dang /	
tshe dang ldan pa sgra gcan 'dzin gyi ras chung dpung chad cig byas so //	
bcom ldan 'das kyis dbyar gyi gnas der ras lnga brgya brnyes shing /	
dge slong gi dge 'dun gyis kyang du ma zhig rnyed na /	
dge slong rnams kyis ji ltar bsgrub par bya ba shes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
de'i phyir rjes su gnang ste /	
dge slong rnams kyis khyim pa'i gos gris dras te kha dog ngan par byas pa bcang bar bya'o //	
rgyal po gzugs can snying po'i kun tu spyod pa ni /	
dge slong ngam /	
dge slong ma mthong na /	
glang po che las babs nas rkang pa la phyag byed pa yin no //	
de dus gzhan zhig na glang po che la zhon nas /	
bcom ldan 'das kyi zhabs gnyis la mgo bos phyag byed du song ba las /	
ji tsam na lam gyi dbus nas 'tsho ba pa	
zhig mthong nas de de la gus pa bskyed de	
/ glang po che las babs nas rkang pa gnyis la gtugs so //	
de na ma dad pa gang yin pa de dag gis bsam pa /	
lha dge slong 'ba' zhig la mngon par dad pa ma yin no //	
dad pa can gang yin pa de dag gis bsam pa ni /	
@103b gdon mi za bar lhas dge slong yin snyam ste /	
de gus pas glang po che las babs nas rkang pa gnyis la gtugs so snyam nas /	
de rnams yid gnyis su gyur te /	
rgyal po la smras pa /	
lha /	
su la phyag bgyis /	
bcom ldan 'das kyi nyan thos la'o //	
lha /	
de ni /	
bcom ldan 'das kyi nyan thos ma lags te /	
'tsho ba pa lags so //	
de nas rgyal po gzugs can snying pos 'di snyam du sems te /	
bdag gis don 'di kho na gsol lo snyam nas /	
bcom ldan 'das gang na pa der song ste phyin pa dang /	
bcom ldan 'das kyi zhabs gnyis la mgo bos phyag 'tshal te /	
phyogs gcig tu 'dug go /	
phyogs gcig tu 'dug nas /	
ma ga dha'i rgyal po bzo sbyangs gzugs can snying pos /	
bcom ldan 'das la 'di skad ces gsol to //	
btsun pa /	
bdag gi kun tu spyod pa ni /	
dge slong ngam /	
dge slong ma mthong na glang po che las babs	
nas de'i rkang pa la phyag bgyid pa lags pa	
las / de ring bdag gus pa skyes nas glang	
po che las babs te dge slong lags snyam nas	
'tsho ba pa'i rkang pa la gtugs lags kyi /	
kye ma'o //	
bcom ldan 'das kyis thugs brtse ba nye bar bzung ste /	
'phags pa rnams kyi chos gos rnams la mtshan ma cung zad cig gdab tu gsol /	
bcom ldan 'das kyis rgyal po gzugs can snying po la cang mi gsung bas gnang ngo //	
de nas rgyal po gzugs can snying pos bcom ldan 'das @104a *//	
cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag byas te song ngo //	
de nas bcom ldan 'das kyis dge slong rnams la bka' stsal pa /	
dge slong dag /	
'tsho ba pa gang gis bden pa mthong ba las phyag bdag gir byas pa ni nyams te /	
mi rung ngo //	
de'i tshe tshe dang ldan pa kun dga' bo bcom	
ldan 'das kyi gnam logs na bsil yab thogs te	
bcom ldan 'das la g-yob cing 'dug go /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
khyod kyis lus 'phags kyi ri bo mthong ngam /	
btsun pa /	
ma mthong lags so //	
de bzhin gshegs pa'i na bza' chos gos kyi mtha' nas zungs shig /	
des bzung ba dang /	
de nas bcom ldan 'das kyis rgyal po'i khab nas mi snang bar mdzad de /	
de nyid nas rdzu 'phrul gyis steng gi nam mkha'	
la gshegs nas lus 'phags kyi ri bo la bzhugs	
so // de'i tshe ma ga dha'i mi rnams kyi zhing /	
mnyam zhing nye 'khor mnyam pa /	
rnang gi khyad par sna tshogs dag rnang sgal gyis 'brel cing mdzes pa dag gzigs nas /	
tshe dang ldan pa kun dga' bo la bka' stsal pa /	
kun dga' bo /	
khyod kyis zhing mnyam zhing nye 'khor mnyam la rnang	
gi khyad par sna tshogs dag rnang sgal gyis 'brel	
bar mdzes pa de dag @104b mthong ngam /	
btsun pa /	
mthong lags so //	
kun dga' bo /	
de lta bas na /	
dge slong rnams kyis 'di lta bur chos gos rnams dras te drub par bya'o //	
gnas brtan kun dga' bos dge slong rnams la smras pa /	
khyed kyis 'di lta bur chos gos rnams dros la drubs shig /	
dge slong rnams kyis chos gos dag dras te drub par brtsams na /	
snam bu rnams kha phyogs gcig tu bstan pas mi mdzes nas /	
tshe dang ldan pa kun dga' bos bsam pa /	
bcom ldan 'das kyis bka' ma stsal mod kyi /	
'di kho nas rkyen byas nas gnang bar 'gyur ba'i gnas de yod do //	
snyam nas /	
des snam bu rnams kha phyogs gnyis kar bstan na /	
'on kyang mtha' skor med pas mdzes par ma gyur nas /	
mtha' skor byas so //	
de nas byas shing zin pa dang /	
bcom ldan 'das la phul lo //	
bcom ldan 'das kyis bka' stsal pa /	
kun dga' bo /	
legs so //	
legs so //	
ngas gang gi phyir bka' stsal pa de khyod kyis shes te /	
de lta bas na /	
dge slong rnams kyis 'di lta bur chos gos rnams dras la drub par bya'o //	
dge slong rnams kyis chos gos dras shing drubs pa re re bcangs nas lhag ma ni /	
ma dras so //	
de nas bcom ldan 'das yul ma ga dha'i ljongs rgyu zhing gshegs te /	
'brog gnas su byon nas 'brog gnas na 'brog gnas kyi tshal na bzhugs so //	
'brog gnas 'bab chu dang nye @105a *//	
bas grang zhing rlung ldang bar gyur nas bcom ldan	
'das kyis thun dang po la mthang gos gsol to	
// thun bar ma la bla gos gsol to //	
thun tha ma la tshe dang ldan pa kun dga' bo la bka' stsal pa /	
kun dga' bo /	
nga la snam sbyar gyis g-yogs shig /	
de nas tshe dang ldan pa kun dga' bos lag	
pa gnyis bkrus nas snam sbyar gyis bcom ldan 'das	
kyi steng du g-yogs te /	
bcom ldan 'das kyis na bza' chos gos gsum gyis mtshan mo de 'das par mdzad do //	
de nas nam nangs nas dgongs pa /	
'jig rten na shin tu skyid pa /	
bde bar 'dod pa gang yin pa su yang rung /	
de rnams kyi mchog ni /	
nga yin te /	
nga yang chos gos gsum gyis 'tsho bar spyod na /	
nga'i nyan thos rnams lta smos kyang ci dgos snyam du dgongs nas /	
dge slong rnams la bka' stsal pa /	
dge slong dag /	
de lta bas na /	
dge slong rnams kyis dras pa'i chos gos gsum bcang bar bya'o //	
bcom ldan 'das kyis dras pa'i chos gos gsum bcang bar bya'o //	
zhes bka' stsal na /	
dge slong zhig la chos gos gsum pa med nas	
des phying pa zhig rnyed nas des dra bar brtsams	
so // bcom ldan 'das kyang phyogs der gshegs nas smras pa /	
dge slong /	
'di ci yin /	
btsun pa /	
bcom ldan 'das kyis dge slong rnams kyis dras pa'i chos gos @105b gsum pa bcang bar bya'o //	
zhes bka' stsal na /	
bdag la chos gos gsum pa ma mchis nas btsal ba las /	
bdag gis phying pa 'di rnyed de dras nas chos gos bgyi'o //	
dge slong /	
'di ni /	
dra ba'i 'os ma yin no //	
'on kyang lhan thabs kyis glan pa'i 'os yin pas lhan thabs kyis glan nas bcang bar bya'o //	
zhes bka' stsal nas gshegs te /	
dge slong gi dge 'dun bsdus nas /	
dge slong gi dge 'dun gyi gung la gdan bshams pa nyid la bzhugs so //	
bzhugs nas bcom ldan 'das kyis dge slong rnams la bka' stsal pa /	
dge slong dag dge slong che ge mo zhes bya	
ba la chos gos med nas phying pa la 'dra	
bar byed kyi / dge slong dag /	
de lta bas na /	
mi 'dra ba ni /	
lnga ste /	
phying pa thams cad dang /	
snam bu thams cad dang /	
be'u ras thams cad dang /	
seng ras thams cad dang /	
glam thams cad de /	
lhan thabs kyis glan nas bcang bar bya'o ////	
gleng gzhi ni /	
mnyan yod na'o //	
ko sa la'i rgyal po gsal rgyal gyi blon po'i mchog ri dvags 'dzin ces bya ba des /	
rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa las /	
khye'u zhig btsas so //	
zhes bya ba nas de bzhin du khye'u bdun btsas te /	
de la drug gi ming ni /	
ci dga' @106a *//	
bar btags so //	
tha chung gang yin pa de'i ming ni /	
sa ga zhes bya bar btags so //	
ji tsam na /	
ri dvags 'dzin gyi chung ma shi nas /	
des bu drug gi khyim phub pa dang /	
de rnams rang rang gi chung ma rnams dang lhan	
cig byi dor lhur len cing khyim gyi 'tsho nam	
mi sems par 'dug go /	
khyim bdag ri dvags 'dzin 'gram pa la lag pa gtad nas sems khong du chud cing 'dug go /	
de'i 'grogs bshes bram ze zhig yod pa de 'ongs	
nas des de sems khong du chud pa mthong nas	
des smras pa / khyim bdag /	
ci'i phyir sems khong du chud /	
bdag gi bu 'di dag rang rang gi chung ma	
dang lhan cig byi dor lhur len cing khyim gyi	
'tsho nam mi sems par 'dug pas khyim zhig par	
'gyur ro // des smras pa /	
ci'i phyir sa ga khyim mi dbugs /	
gal te na yang lhag par phung krol byed kyang sus shes /	
gal te na 'di lhag par legs par byed kyang sus shes /	
gal te khyod dad na /	
bu mo zhig btsal lo //	
de bzhin du gyis shig /	
de tshol zhing rim gyis yul tsam par phyin to //	
tsam pa na khyim bdag stobs kyi bshes gnyen zhes bya ba yod de /	
de'i bu mo sa ga ma zhes bya ba /	
gzugs bzang ba /	
dar la bab pa /	
tshul dang dul ba dang ldan pa /	
mkhas pa /	
g-yer ba zhig yod pa de /	
bu mo yid 'phrog ma gang 'dod pa rnams dang	
lhan cig tu skyed mos tshal gyi gzhir chas pa	
dang / bram ze de yang phyogs der @106b phyin te /	
des bu mo rnams mthong nas /	
des bsam pa /	
'di rnams kho na la re zhig brtag par bya'o //	
snyam nas /	
de brtag pa lhur len cing dal bus 'jab cing de rnams kyi phyi bzhin du song ngo //	
bud med ni /	
phal cher yang ba'i rang bzhin yin pas /	
de rnams las kha cig ni /	
bang rgyug /	
kha cig ni /	
mchong bar byed /	
kha cig ni /	
'gre /	
kha cig ni /	
rgod /	
kha cig ni /	
lus sgyur bar byed /	
kha cig ni /	
glu len par byed de /	
'di dag dang /	
gzhan yang spyod tshul ngan pa dag byed do //	
dul ba phun sum tshogs pa de ni /	
gom pa dal gyis de dag dang lhan cig tu 'gro'o //	
ji tsam na /	
skyed mos tshal du phyin pa dang /	
bu mo de rnams ni /	
rdzing gi 'gram du gos rnams bzhag nas mod la zhugs te rtse bar brtsams so //	
de ni /	
ji tsam ji tsam chur nub pa de tsam de tsam du gos dag brdze zhing 'jug la /	
ji tsam ji tsam ldang ba de tsam du gos dag 'bebs shing ldang ste /	
de lta bur spyod lam zhi ba yin no //	
de nas khrus kyi brtson pa byas nas gnas gcig tu 'dug pa dang /	
bu mo de rnams ni /	
thog mar rang zas zos nas de'i 'og tu 'khor gyi skye bo la sbyin par rtsom mo //	
de ni /	
'khor gyi skye bo la sngar byin nas de'i 'og tu rang za bar rtsom mo //	
de nas zos shing 'thungs nas skyed mos tshal gyi	
bde ba nyams su myong bar byas nas dong ngo	
// ji tsam na /	
lam gar chu rgal bar byed pa na /	
bu mo de rnams ni /	
mchil lham @107a *//	
rnams phud nas brgal lo //	
de ni /	
mchil lham dang bcas pas dong ngo //	
de dag kun dga'i ra par zhugs pa dang /	
des ni /	
gdugs thogs te aa mra'i tshal du byung ngo //	
gzhan dag gis gdugs rnams bor ro //	
de nas rlung dang char bab nas de'i tshe bu mo rnams lha khang du zhugs nas 'dug go //	
de ni /	
bla gab med pa na'o //	
bram ze de yang de'i rjes bzhin du song ba las /	
des de'i mtshan nyid dang spyod tshul de lta bu	
mthong nas de nas ngo mtshar skyes te bu mo	
de la dri bar brtsams pa /	
bu mo /	
khyod su'i /	
stobs kyi bshes gnyen gyi bu mo'o //	
bu mo /	
khyod la cung zad cig 'dri'i /	
ma khro zhig /	
des 'dzum pa sngon du btang nas smras pa /	
khu gu /	
'di la khror ci mchis /	
dris shig /	
bu mo /	
'di dag thams cad ni; rgyug pa dang /	
mchong pa dang /	
'gre ba dang /	
lus sgyur bar byed pa dang /	
glu len par byed cing /	
'di dag dang /	
gzhan yang spyod tshul ngan pa byed cing 'gro na /	
khyod ni /	
tshul dang dul ba phun sum tshogs pas dal bus rgyu zhing /	
de rnams dang lhan cig skyed mos tshal du 'gro bar byed do //	
des smras pa /	
bu mo thams cad ni /	
pha dang mas btsong pa'i rdzas yin na /	
gal te bdag gis mchong ngam 'gres nas rkang pa'am /	
lag pa chag par gyur na /	
bdag la su zhig slong bar 'gyur te /	
nges par bdag ji srid 'tsho'i bar du pha dang /	
ma kho na'i gson @107b par 'gyur ro //	
bu mo /	
legs te /	
de ni /	
khong du chud do //	
gzhan yang /	
'di 'dri ste /	
bu mo 'di dag ni /	
gos rnams mtha' gcig tu bzhag nas gos gcig kyang	
med par mod la zhugs nas rtse bar rtsom la	
/ khyod ni /	
ji tsam ji tsam chur nub pa de tsam de tsam du gos brdze bar byed do //	
khu gu /	
bu med ni /	
ngo tsha shes pa dang /	
khrel yod pa dang ldan par bya dgos phas /	
gal te bdag gis gos phud pa 'ga' zhig gis mthong na /	
mi rigs par 'gyur ro //	
bu mo /	
khyod la de na su zhig lta /	
khu gu /	
re zhig khyod kho nas kyang bdag mthong bar 'gyur ro //	
bu mo /	
legs te /	
de yang khong du chud do //	
gzhan yang /	
'di 'dri ste /	
bu mo 'di dag ni /	
rang sngar zos nas de'i 'og tu 'khor gyi skye bo la zan sbyin par byed la /	
khyod ni /	
'khor gyi skye bo la sngar zan byin nas de'i 'og tu rang za bar byed do //	
khu gu /	
bdag cag ni /	
bsod nams kyi 'bras bus 'tsho bas bdag cag la rtag tu dus ston mchis la /	
'di dag ni /	
tshegs 'byung ba'i 'bras bus 'tsho ba lags pas /	
brgya lam na lan 'ga' rgya chen po 'thob pa'i phyir ro //	
bu mo /	
legs te /	
de yang khong du chud do //	
gzhan yang /	
'di 'dri ste /	
'jig rten thams cad ni /	
skam la mchil lham gyon la /	
khyod ni /	
chu la gyon pa de ci /	
khu gu /	
'jig rten blun mod /	
chu kho na la mchil lham bgo 'tshal te /	
ci'i slad du zhe na /	
thang la sdong @108a *//	
dum dang /	
tsher ma dang /	
rdo ba dang /	
zug rdo dang /	
nya phyis kyi dum bu dang /	
srin kog gi dum bu rnams mngon la /	
chu la ni /	
de dag mi mngon pas des na /	
chu kho na la mchil lham bgo bar bgyi'i /	
thang la ni /	
ma lags so //	
bu mo /	
legs te /	
de yang khong du chud do //	
gzhan yang /	
'di 'dri ste /	
bu mo de dag ni /	
nyi ma la gdugs thogs na /	
khyod ni; kun dga'i ra ba'i shing gi grib ma la thogs par byed na /	
'di la rigs pa ci zhig yod /	
khu gu /	
'jig rten blun mod /	
kun dga'i ra ba kho nar gdugs bcang 'tshal te /	
de ci'i slad du zhe na /	
kun dga'i ra ba ni /	
rtag tu spre'u dang bya rnams kyis gang bas /	
bya rnams ni /	
gcin rtug 'thor zhing rus pa'i dum bu dag 'thor ro //	
spre'u rnams kyang bshang ba dang gci ba byed cing /	
'bras bu'i za 'phro dag 'thor bar byed la /	
rang bzhin gyis rgod bag can yin pas phan tshun yal ga gzhan du 'gro bar byed pa na /	
shing dum dag ltung bar byed do; ;bla gab ma mchis pa la ni /	
de dag ma mchis so //	
brgya la mchis na yang de res 'ga' zhig 'bab par bas te /	
des na /	
kun dga' ra ba kho nar gdugs bcang bar bgyi'i bla gab ma mchis par ni ma lags so //	
bu mo /	
legs te /	
de yang khong du chud do //	
gzhan yang /	
'di 'dri ste /	
bu mo 'di dag ni /	
rlung dang char pa byung na /	
lha khang du @108b 'jug na /	
khyod ni /	
bla gab med par 'dug go /	
khu gu /	
bla gab ma mchis pa kho nar gnas par bgyi'i /	
lha khang du 'jug par ni /	
ma lags so //	
bu mo /	
'di la rigs pa ci yod khu gu /	
lha khang stong pa 'di dag ni /	
rtag tu dva dang /	
nal phrug dang /	
g-yon can rnams kyis mi stong lags te /	
gal te bdag zhugs pa'i yan lag dang /	
nyid lag dag la 'ga' zhig gis reg na /	
de lta na /	
bdag gi pha ma dag la mi snyan par mi 'gyur ram /	
nyis na /	
bla gab med par srog dang bral ba ni /	
bla'i /	
lha khang stong par mi 'jug go /	
de nas bram ze de /	
de'i spyod tshul gyis rangs shing yid bde ba skyes	
nas khyim bdag stobs kyi bshes gnyen gyi khyim du	
zhugs te bu mo thob par 'dod pa'i spro ba	
dang bcas pas bde legs su gyur cig /	
bde legs su gyur cig ces smra ba dang /	
khyim 'khor gyi skye bos smras pa /	
bram ze /	
re zhig bslang ba'i dus ni /	
ma yin na /	
ci zhig slong /	
bu mo slong ngo; ;su zhig gi ched du /	
mnyan yod na blon po'i mchog ri dvags 'dzin ces	
bya ba de'i bu sa ga zhes bya ba'i 'o	
// de rnams kyis smras pa /	
de dang /	
bdag cag ni /	
rigs mnyam pa yin na /	
'on kyang yul ha cang yang thag ring ches so //	
des smras pa /	
ring po kho na la bu mo sbyin par bya'o //	
de ci'i phyir zhe na /	
nye na re zhig gal te bde bar gyur pa thos pa @109a *//	
na; dga' ba bskyed par zad /	
nye na sdug bsngal bar gyur na /	
sbyin pa dang /	
mchod pa dang /	
bkur sti bya bas dub par 'gyur zhing /	
nor 'ged bar yang 'gyur ro //	
de rnams kyis smras pa /	
gal te de lta na sbyin no //	
de nas bram ze de /	
bde legs su gyur cig ces smras nas song ste	
rim gyis mnyan yod du phyin nas lam gyis dub	
pa bsal te / blon po'i mchog ri dvags 'dzin	
gyi drung du song nas de nas bu mo'i za	
pa bsal te / ba dang / gnas pa'i spyod tshul dang /	
gzugs bzang zhing dar la bab pa dang /	
mdzes pa dang /	
mkhas pa dag ji lta ba bzhin du bsnyad nas smras pa /	
bdag gis nyon mongs pa chen pos yul dang /	
tshong rdal sna tshogs su rgyus pas sdug bsngal gyis de rnyed kyi /	
da ni /	
song la longs shig /	
de nas blon po'i mchog ri dvags 'dzin gyis nyi ma dang /	
tshes grangs dang /	
yud tsam dang /	
rgyu skar dag bstun nas tsam par 'ongs te /	
dpal gyi 'byor pa chen pos sa ga'i chung ma blangs so //	
de mi yul du 'gro ba'i tshe mas bslab pa /	
bu mo /	
khyod kyis nyi ma dang zla ba gnyis la rtag tu phyag bya /	
me la bsnyen bkur bya /	
me long dri ma 'phyi bar bya /	
gos dkar po bgo bar bya /	
blang bar bya'i /	
sbyin par mi bya /	
tshig bsrung bar bya /	
langs nas su la yang stan bstab par mi bya /	
zhim po bza' bar bya /	
bde @109b bar nyal bar bya /	
them skas gzugs par bya'o //	
de nas ri dvags 'dzin gyis thos nas /	
des bsam pa /	
bu mo 'di lta ba log par 'dzin du bcug ste /	
bdag gis 'di lta ba log pa dang phral la yang dag pa'i lta ba 'dzin du gzhug go /	
snyam du bsam nas de blangs te chas so //	
de nas de'i ma sdug pas snying dkrugs shing mig	
mchi mas gang bas mgul nas 'khyud nas ngu bzhin	
gyi nga ros smras pa /	
bu mo /	
khyod mthong ba'i tha ma ni /	
'di yin no //	
des de la shes par bya ba'i phyir smras pa /	
yum /	
re zhig khyod 'dir 'khrungs sam /	
'on te nye du'i khyim du /	
bu mo /	
nye du'i khyim du'o //	
khyod kyi khang pa de yin nam /	
'on te 'di yin /	
'di yin no //	
bdag kyang 'dir skyes la der bdag gnas par gsal /	
'du ba mchis na gdon mi za bar mtha' 'bral bar 'gyur na /	
bshums su ci mchis /	
cang ma gsungs shig /	
de nas ri dvags 'dzin ni /	
thang la song ngo //	
sa ga ma ni /	
khyim thab dang /	
rang gi khyim nas thob pa'i 'khor gyi skye bo dang lhan cig tu grur dong ba las /	
de na rgod ma rte'u smad byung nas ring po	
ma lon pa zhig grur gzhug par byas pa dang	
/ rte'u thang la mi rga'o snyam nas bsgrims kyang 'jug tu ma btub pa dang /	
ku co byung ba sa ga mas thos nas des smras pa /	
ci'i phyir ku co 'di byung /	
de rnams kyis ji ltar gyur pa rnams smras pa dang /	
sa ga mas smras pa /	
rte'u sngar chu gcig dang @110a *//	
rang nyid 'jug par 'gyur ro //	
de rnams kyis de bzhin byas pa dang zhugs so //	
de nas ri dvags 'dzin gyis de rnams la dris pa /	
ci'i phyir khyed cag ring zhig lon nas 'ongs /	
rta rgod ma grur mchong du ma btub pas so //	
'o na ji ltar mchong /	
tsam pa mas thabs bshams pa zhig bstan te rte'u sngar bcug pas so //	
tsam pa mo ni /	
mkhas pa yin no //	
ji tsam na mgron po rnams lam gar nub mo	
brang btab ste gnas pa la ri dvags 'dzin gyi	
mal bya skyibs shig tu bcas pa sa ga mas	
mthong nas dris pa /	
'di su'i mal /	
ri dvags 'dzin gyi'o //	
spos shig /	
ci'i phyir /	
gal te gnyid kyis log pa la bya skyibs steng	
du rdib na gdon mi za bar non pas 'chi	
bar 'gyur te / bdag la gang zhig blangs na	
gyos po khyim du ma phyin par lam gar shi	
ba 'di lta bu'i bu mo bag mar blang zhes	
ji srid 'tsho'i bar mi snyan pa 'byung bar 'gyur	
bar 'gyur te / ro // mal de yang spos	
pa las gad pa zhig pa dang skye bo'i tshogs	
chen pos khyim bdag non to zhes kun tu brgyugs	
bar 'gyur te / ro // pa dang / khyim bdag gis smras pa /	
shes ldan dag /	
bdag 'di na 'dug gi /	
ma skrag par mal rtogs shig /	
mal spos so //	
sus /	
sa ga mas so //	
tsam pa ma ni /	
mkhas pa yin no //	
yang skyed mos tshal rnying pa zhig tu nub mo brang btab ste 'khod pa @110b las /	
ri dvags 'dzin gyi mal lha khang stong pa zhig	
tu bcas pa sa ga mas mthong nas dris pa	
/ 'di su'i mal /	
dpon po'i 'o //	
spos shig /	
ci'i phyir /	
gal te lha khang rdib ste de non na shi bar 'gyur te /	
bdag la zhes bya ba nas mi snyan pa 'byung bar 'gyur ro //	
zhes bya ba'i gong ma bzhin du'o //	
mal de yang spos pa las /	
lha khang zhig pa dang skye bo'i tshogs chen pos	
brgyugs pa dang zhes bya ba nas tsam pa ma	
ni / mkhas pa yin no //	
zhes bya ba'i bar gong ma bzhin du'o //	
ji tsam na /	
rim gyis mnyan yod du phyin nas lam gyis dub pa bsal te /	
mdza' bshes dang /	
nye du dang /	
gnyen gyi skye bo spras nas sa ga ma rang	
gi rigs dang 'tsham pa'i khyim gyi las dag byed	
do // ri dvags 'dzin gyi mna' ma drug gis	
res mos res mos su khyim mi'i zan sbyor ba	
do // las / sa ga ma la yang de bzhin du bsgo ste /	
khyod kyi res kyang zhag bdun pa la sbyor cig /	
de'i res la 'bab tu nye ba dang /	
gyos po dang /	
sgyug mo dang /	
khyim bdag rnams kyi dri'i lhag ma gang yin pa	
de dag ril bur byas nas nyi ma re re	
zhing bskams so // nyi ma re re zhing nod	
pa'i phye gang yin pa de las kyang pre kha	
phri ste bzhag la /	
lhag ma mar dang bsres pas de dang tshad mnyam par gyur to //	
sang lta bu res bab pa na /	
chang btung la reg par bya ba dang /	
khyim thab dang rang gi me tog gi phreng ba	
rnying pa gang yin pa de dag bsil bar bzhag	
nas @111a *// ji tsam na nam langs pa dang /	
las byed pa rnams la sgyu rtsi dang /	
dri dang /	
me tog dang /	
zas dang /	
chang dag byin no //	
de rnams shin tu mgu nas bdag cag ring zhig	
lon nas khyim bdag gi chung ma rnying pas bzhin	
bltas so // zhes de rnams kyis de'i nyin par las nyis 'gyur du byas so //	
ji tsam na /	
ri dvags 'dzin gyis phyi dro'i dus su las kyi mtha' la bltas pa na /	
las mang du zin pa mthong nas des dris pa /	
ci /	
khyed cag gis gla mi gzhan dag cig bkug gam /	
sus kyang ma bkug go /	
gang gis na /	
las nyis 'gyur du byas pa 'di la rgyu ci zhig yod /	
de rnams kyis smras pa /	
dpon po /	
zas ci 'dra ba de 'dra ba'i las bgyid do //	
de ji lta bu yin /	
de rnams kyis ji ltar gyur pa rgya cher smras pa dang /	
ri dvags 'dzin gyi bu rnams kyis rang rang gi chung ma la smras pa las /	
de rnams kyis smras pa /	
sa ga mas ji ltar bgyis pa de bzhin du	
gal te bdag cag gis kyang khyim nas brkus la	
gla mi rnams dga' bar bgyis pa dang /	
bdag la yang jo bo dang /	
khyed gla mi rnams dga' bar 'gyur ro //	
de nas ri dvags 'dzin gyis sa ga ma la dris pa /	
bu mo /	
khyod kyis kha zas rnams ji ltar bshams /	
des rgyas par smras pa dang /	
ri dvags 'dzin mgu nas /	
des de kho na khyim gyi bya ba rnams byed du bcug ste /	
nang mi thams cad la smras pa /	
khyed cag las gang @111b zhig sa ga mas byin pas mgu ba ni /	
des gnas par gyis la /	
de dang rjes su mthun par yang gyis shig /	
ji tsam na /	
khyim gyi dpon mor gyur nas spyod tshul dang /	
gnas pa dang /	
des pas nang mi thams cad dga' bar gyur to //	
ji tsam dus gzhan zhig na /	
sa ga ma'i khyim steng nas ngang pa rnams kyis	
byang gi sgra mi snyan gyi gling nas ma rmos	
ma btab pa'i 'bras s'a lu dag khyer nas dong	
pa las / rgyal po'i khab na 'dug pa'i ngang pas de dag mthong nas skad phyung ba dang /	
de rnams kyis kyang skye gnas mthun pa'i gcugs pas brnag ma thub ste skad phyung ba dang /	
rgyal po'i khab kyi khang thog tu 'bras kyi snye ma rnams lhung bar gyur to //	
de nas rgyal pos blon po rnams la re re byin pa dang /	
ri dvags 'dzin gyis rang gi skal ba sa ga ma la byin no //	
des za ma tog gi nang du bcug ste zhing pa rnams la bsgo ba dang /	
de rnams kyang shin tu mgu ste /	
de rnams kyis zhing chung ngu zhig legs par bstan nas dus shes par byas te btab pa dang /	
lhas dus bzhin du char phab pas sa bon dang mthun par phun sum tshogs par skyes so //	
phyi de lo la rab tu mang po skye bar gyur to //	
yang phyi de lo la ni /	
de bas kyang mang por gyur te /	
de bzhin du ji tsam na /	
bang ba thams cad ngang pas khyer te 'ongs pa'i 'bras s'a lus gang bar gyur to //	
ji tsam na /	
ko sa'i rgyal po gsal rgyal nad kyis thebs nas des sman pa rnams bkug ste @112a *//	
dris pa dang /	
de rnams kyis smras pa /	
lha /	
gal te ngang pas 'tshal te mchis pa'i s'a lu rnyed na /	
de la 'jam bsgral nas gsol cig dang /	
sos par 'gyur lags so //	
rgyal pos blon po rnams bkug nas smras pa /	
shes ldan dag /	
khyed la ngang pas khyer te 'ongs pa'i s'a lu'i	
snye ma byin pa de dag khyed kyis ci byas	
/ de na kha cig gis smras pa /	
lha /	
bdag cag gis ni /	
lha khang du phul lo //	
gzhan dag gis smras pa /	
bdag cag gis me'i nang du stsal to //	
gzhan dag gis smras pa /	
bdag cag gis sgo gang du btags so; ;ri dvags 'dzin gyis smras pa /	
lha /	
bdag gis sa ga ma la stsal na /	
re zhig des cir bgyis /	
rma bar 'tshal lo //	
des sa ga ma la dris pa dang /	
des smras pa /	
jo bo /	
ci /	
ngang pas 'tshal te mchis pa'i s'a lu 'tshal ba zhig mchis sam /	
rgyal po snyun gyis thebs pa la sman pa rnams	
kyis ngang pas khyer te 'ongs pa'i s'a lu bstan	
to // de nas sa ga mas gser snod kyi	
nang du ngang pas khyer te 'ongs pa'i 'bras kyis	
bkang nas rgyal po la bskur ba las /	
rgyal pos zos nas sos par gyur to //	
dus gzhan zhig na /	
rgyal po la ljongs kyi mi rnams kyis rta rgod ma ma smad gnyis shig phul ba las /	
de la ma ni /	
gang yin /	
rte'u ni /	
gang yin pa 'gas kyang ma shes nas /	
rgyal pos blon po rnams la bsgo ba /	
shes ldan dag /	
@112b legs par rtogs la nga la gsol cig /	
blon po rnams kyis nyin thog thag tu dpyad na /	
dub ste gtan la ma phebs so //	
ri dvags 'dzin ni /	
phyi dro khyim du song ba dang sa ga mas rkang pa gnyis la gtugs nas smras pa /	
jo bo /	
ci ste de ring ring zhig lon nas gshegs /	
des ji ltar gyur ba rnams rgyas par smras pa dang /	
sa ga mas smras pa /	
jo bo /	
'di la dpyad du ci zhig mchis /	
de gnyis chas mnyam par stsal dang /	
bu gang lags pa de ni /	
myur du 'tshal nas ma'i skal pa la 'tshal lo //	
ma gang lags pa de ni /	
mi 'tshal par mgo steg ge mchis te /	
rtags ni /	
de lags so //	
ri dvags 'dzin gyis blon po rnams la smras nas /	
de rnams kyis kyang ji skad bstan pa bzhin brtags nas /	
de nas nam nangs pa dang rgyal po la smras pa /	
lha /	
'di ni /	
ma lags so; ;'di ni /	
bu lags so //	
rgyal pos smras pa /	
khyed cag gis ji ltar shes /	
lha /	
'di lta bu dang 'di lta bu lags so //	
khar tsang ci ste ma shes /	
lha /	
bdag cag gis 'tshal bar rngo ga la thogs /	
sa ga mas de skad bstan lags mod /	
rgyal pos smras pa /	
tsam pa ma ni /	
mkhas pa yin no /	
mi zhig chu 'gram du klam bzhag nas khrus byed pa dang /	
mi gzhan zhig 'ongs nas des klam des mgo la	
dkris nas de nyid du khrus bya bar brtsams so	
// mi de khrus byas nas langs na /	
klam de ma mthong ngo //	
mi des smras pa /	
kye nang rje /	
ci tshol /	
klam mo /	
khyod kyi @113a *//	
klam ga la yod /	
gal te khyod kyi klam yod par gyur na /	
ji ltar ngas mgo la dkris nas zhugs pa de	
bzhin du khyod kyis kyang klam gyis mgo la dkris	
nas zhugs par 'gyur ro //	
des smras pa /	
'o ni nyid /	
kho bo'i klam yin no //	
de gnyis khyod kyi nga'i zhes rtsod par gyur nas de gnyis rgyal po'i drung du song ngo //	
rgyal pos blon po rnams la bsgo ba /	
shes ldan dag /	
legs par rtogs la gang gi yin pa de la byin cig /	
de rnams kyis brtag par brtsams nas gcig la dris pa dang /	
des smras pa /	
bdag gi lags so //	
gcig shos la yang dris pa dang /	
des smras pa /	
bdag gi lags so //	
zhes khyod kyi dang /	
nga'i zhes pa la nyi ma 'das te /	
blon po rnams dub nas dgongs ka gtan la ma phebs bzhin du khyim du song ngo //	
sa ga mas ri dvags 'dzin gyi zhes bya ba	
nas dris te zhes bya ba'i bar gong ma bzhin	
du ste / des ji ltar gyur pa rnams smras pa dang /	
sa ga mas smras pa /	
jo bo /	
'di la dpyad du ci zhig mchis /	
de gnyis la gcig kyang phyed khyer cig /	
gcig shos kyang phyed khyer cig ces gsungs shig dang /	
gang gi lags pa de'i mchid nas ni /	
de ci'i phyir bdag gi klam dral zhes mchi'o //	
gang gi ma lags pa de'i glo ba la ni /	
re zhig bdag gis byed thob na yang der zad /	
'dir bdag la ci zhig god snyam ste /	
de ltar brtag par @113b bgyi'o //	
ri dvags 'dzin song nas blon po rnams la smras nas zhes bya ba nas rgyal pos smras pa /	
tsam pa mo ni /	
mkhas pa yin no zhes bya ba'i bar gong ma bzhin du'o //	
rgyal po la tshong pa gru bas tsandan gyi sdong dum zhig skyes su phul ba dang /	
de'i mgo gang yin /	
mjug gang yin ma shes nas rgyal pos blon po rnams la bsgo ba /	
ji lta bu yin rtogs shig /	
de rnams kyis nyin thog thag dpyad na /	
ma shes nas dgongs ka khyim du dong ngo //	
sa ga mas zhes bya ba nas ri dvags 'dzin	
gyis dris pa zhes bya ba'i bar gong ma bzhin	
du'o // des ji ltar gyur pa rnams rgya cher smras pa dang /	
sa ga mas smras pa /	
jo bo /	
'di la dpyad du ci mchis /	
chab tu 'or cig dang /	
rtsa ba gang lags pa ni /	
'bying bar 'gyur ro //	
thor to gang lags pa de ni /	
steng du 'byung bar 'gyur ro //	
de la brtag pa ni /	
de lags so //	
ri dvags 'dzin gyis blon po rnams la smras nas zhes bya ba nas rgyal pos smras pa /	
tsam pa mo ni /	
mkhas pa yin no //	
zhes bya ba'i bar gong ma bzhin du'o //	
ri bor na khyim bdag cig yod pa de /	
de dang rigs mnyam pa las chung ma blangs pa las de la bu pho yang med /	
bu mo yang med de /	
de bu mngon par 'dod pas chun ma zhig blangs pa dang /	
de la chung ma chen ma shos rang bzhin gyi phrag dog can zhig pas /	
de'i mngal ma rung bar bya ba'i sbyor ba zhig byas pa las /	
de'i mngal shin tu rnam par dag pa las @114a *//	
sems can dang ldan par gyur nas ji tsam na /	
zla ba dgu 'das pa dang /	
khye'u zhig btsas so //	
des bsam pa /	
sha 'khon rnams la ni /	
'di lta ste /	
chen chun 'di tha chad yin pas /	
gdon mi za bar ma yar mos thabs gang yang rung ba zhig gis gsod par 'gyur na /	
bdag gi khyim thab bam /	
bdag gis ci byar yod /	
bdag gis nam du ni /	
srung /	
ye de kho na la sbyin par bya'o snyam nas /	
de dang khyim thab lhan cig gros byas te rung nas chen ma shos la smras pa /	
che zhe /	
bdag gi bu 'di /	
khyod la byin gyi /	
gsos shig /	
des bsam pa /	
khyim ni /	
gang la bu yod pa de kho na'i yin par zad pas /	
khyim gyi bdag mor 'gyur bas gso'o //	
snyam nas des de gsos pa las /	
de'i pha yang shi bar gyur te /	
de gnyis khyim gyi phyir rtsod par gyur nas gcig gis smras pa /	
'di /	
kho mo'i bu yin no //	
gcig shos kyis smras pa /	
'di /	
kho mo'i bu yin no //	
rgyal po'i drung du song ba dang rgyal pos blon po rnams la bsgo ba /	
shes ldan dag /	
dengs la gang yin pa rtogs shig /	
de rnams kyis dpyad pa las /	
nyi ma 'das kyang gtan la ma phebs nas dgongs ka khyim du dong pa dang /	
sa ga ma ri dvags 'dzin la dris te zhes	
bya ba nas 'di la dpyad du ci mchis zhes	
bya ba'i ngar gong ma bzhin du ste /	
de gnyis la /	
kho bo cag gis ni /	
gang gi bu yin pa mi shes kyi /	
@114b khyed cag gnyis las gang stobs che ba de khyer la songs shig ces gsungs shig dang /	
lag pa gnyis nas bzung nas 'dren par bgyid de /	
de sdug bsngal gyis du bar gyur pa dang /	
de'i ma gang lags pa de ni /	
brtse ba mchis pas 'di gson na /	
nam zhig mthong bar 'gyur grang snyam nas gtong bar bgyid do //	
gcig shos de ni /	
brtse ba ma mchis pas gang gi tshe mi gtong ba de'i tshe /	
de la lcag gis bzhus shig dang /	
ji ltar gyur pa smra bar 'gyur te /	
'di la brtag pa ni /	
'di lags so //	
ri dvags 'dzin gyis blon po rnams la smras pa dang zhes bya ba nas /	
rgyal pos smras pa /	
tsam pa mo ni /	
mkhas pa yin no //	
zhes bya ba'i bar gong ma bzhin du'o //	
dus gzhan zhig na /	
ri dvags 'dzin nad kyis thebs nas de la sman	
pas nyi ma gcig sman byin pa las theg gi	
bar gyur to // phyi de nyin par sman ma yin pa byin pas na bar gyur to //	
sa ga mas bsam pa /	
jo bo /	
ci'i slad du nyin gcig ni /	
theg gi bar gyur la /	
nyin gcig ni /	
na bar gyur snyam nas /	
des sman gang dag gis theg gi bar gyur pa'i	
rtags de dag bzung nas de nas de sman pa	
rnams bsgo nas slar log nas rang nyid kyis dpyad	
byas pa las sos par gyur to //	
ri dvags 'dzin gyis bsam pa /	
gang gis na /	
bdag nyin gcig ni /	
theg gi /	
nyin gcig ni /	
na bas gang gi tshe sman pa mi 'ongs pa de'i tshe theg gi ba 'di la @115a *//	
rgyu ci zhig yod snyam ste /	
des sa ga ma la dris pa zhes bya ba nas tsam pa mo ni /	
mkhas pa yin no //	
zhes bya ba'i bar gong ma bzhin du'o //	
ko sa la'i rgyal po gsal rgyal gyi glang po	
che'i bla dpal skyed ces bya ba de la dus	
gzhan zhig na rgyal po gshe bar gyur to //	
zhes sa ga mas thos nas /	
de ri dvags 'dzin la smras pa /	
jo bo /	
blon po thams cad la mthar gyis bka' 'bab par 'gyur gyi /	
dpal skyed la lha bzod pa mdzad du stsal ba'i rigs so //	
des smras pa /	
bu mo /	
bzod pa byed du gzhug go /	
de nas des rgyal po la smras pa /	
lha /	
dpal skyed ni /	
lha la glo ba nye ba lags na /	
de la bzod pa mdzad du gsol /	
rgyal pos smras pa /	
bzod par bya'o //	
lha /	
gal te bzod par mdzad na /	
de'i dbang thang de dag stsal du gsol /	
de bzhin du sbyin no //	
dpal skyed kyis ji ltar sa ga mas bdag la	
rgyal po bzod pa byed du bcug pa shes nas	
de de la lan glan pa'i bsam pas gnas so	
// dus gzhan zhig na /	
ri dvags 'dzin pho mtshan la nad byung ste /	
de'i rim gros ga ma byed pa las de 'dzem par gyur to //	
des smras pa /	
jo bo /	
'di la 'dzem du ci mchis /	
ci /	
pha'i rim gro bu bu mos mi bgyid dam /	
'on kyang de 'dzem par gyur to //	
des bsam pa /	
'di bdag gis rim gro byar mi btub pas /	
de'i chung ma zhig blang ngo snyam nas /	
de dpal skyed kyi @115b khyim du song ba dang /	
des 'ongs pa legs so //	
zhes bya ba'i tshig smras nas /	
stan bstabs te 'dug go /	
dpal skyed la bu mo zhig yod pa des /	
de la smras pa /	
bu mo /	
sa ga mo'i rkang pa gnyis la zungs shig /	
sa ga mas smras pa /	
bdag gis 'di'i rkang pa la bzung bar 'gyur ba'i gnas gang lags pa de ni /	
mchis so //	
zhes smras nas yang smras pa /	
bkra shis par gyur cig /	
bkra shis par gyur cig /	
dpal skyed kyis smras pa /	
ci zhig slong /	
bu mo slong ngo //	
su zhig gi ched du /	
des smras pa /	
gyos po'i ched du'o //	
de cang mi smra bar 'dug go /	
dpal skyed kyi chung mas smras pa /	
dgog cig na /	
de la ci ste sbyin /	
sa ga mas smras pa /	
mi rnams kyi lang tsho ni /	
nor yin pas /	
dpyad du ci yod /	
byin cig /	
dpal skyed kyis smras pa /	
bzang mo /	
bdag cag la sa ga mas phan btags kyi /	
byin cig /	
gal te de lta na sbyin par bgyi'o //	
de nas ri dvags 'dzin gyis dpal gyi 'byor pa	
chen pos bag mar blangs nas de de'i rim gro	
byed par gyur te /	
sa ga ma ni /	
de ltar mi byed do //	
ri dvags 'dzin gyis smras pa /	
bu mo /	
bdag la tshig byin cig /	
des smras pa /	
jo bo /	
cung zad nyams par ma gyur tam /	
bu mo /	
khyod la mas bslab pa gang yin pa de cung zad blangs te mi gnas sam /	
jo bo /	
thams cad blangs lags te /	
nyi ma dang zla ba gnyis la phyag byos shig ces mchi ba gang lags pa ni /	
mna' ma'i @116a *//	
nyi ma dang zla ba lta bu ni /	
gyos sgyug lags pas /	
re zhig bdag gis phyag bgyis lags so //	
me la bkur sti bya'o //	
zhes mchi ba gang lags pa ni /	
bud med kyi khyim thab me lta bu lags te /	
khyim thab la ha cang bsnyen par mi bgyi /	
ha cang ring bar yang mi bgyi ste /	
bdag ni /	
khyim thab la me lta bur bsnyen bkur bgyid do //	
me long 'phyi bar bya'o //	
zhes mchi ba gang lags pa ni /	
sdum pa ni /	
me long lta bu lags pas rtag tu zhal zhal bgyi zhing phyag dar bgyi ba lags te /	
sdum pa de la bdag gdugs gcig bzhin du byi dor bgyid lags so //	
gos dkar po bgo bar bya'o //	
zhes mchi ba gang lags pa ni /	
khyim gyi las bgyid pa na /	
gos gzhan dag kho nas so //	
lha mchod pa dang khyim thab kyi drung du mchi ba na ni /	
gos dkar po rnams bgo bar bgyi ba ste /	
de yang bdag bgyid lags so //	
blang bar bya'o /	
sbyin par mi bya'o //	
zhes mchi ba gang lags pa la /	
ci zhig blang bar bgyi zhe na /	
'jig rten las tshig ngan pa smras pa'o //	
tshig ngan pa ni /	
su la yang smra bar mi bgyi ba ste /	
de yang bdag gis yang dag par blangs te gnas lags so //	
tshig bsrung bar bya'o //	
zhes mchi ba gang lags pa ni /	
gsang ba'i tshig mi 'phel bar bgyi ba ste /	
bdag la ngag bsdam par mchis lags so //	
langs nas @116b su la yang stan bstab par mi bya'o //	
zhes mchi ba gang lags pa ni /	
de 'di skad ces /	
khyod rigs kyi mna' ma yin pas khyod gnas dben pa na 'dug par bya'o //	
zhes mchi ba lags te /	
bdag dben pa kho na na mchis lags so //	
zhim po bza' bar bya'o //	
zhes mchi ba gang lags pa ni /	
shin tu bkres nas bza' bar bgyi ba ste /	
bdag ni /	
rtag tu khyim gyi skye bo zas 'tshal ba'i 'og tu 'tshal lo //	
bde bar nyal bar bya zhes mchi ba gang lags pa ni /	
mtshan mo khyim gyi dgos pa thams cad bgyis nas	
snod brtul te ci nas kyang yang ldang mi dgos	
par khyod nyal bar bya'o //	
zhes bgyi ba lags te /	
'di ni /	
legs par gzhag pa'o //	
'di ni /	
nyes par gzhag pa'o //	
zhes bdag de kho na bzhin du bgyid do //	
them skas bca' bar bya'o //	
zhes mchi ba gang lags pa ni /	
'di skad ces /	
khyod sngon dge ba bcu'i las kyi lam dang ldan	
pa des lha'i 'gro ba thob nas 'dir mi'i 'jig	
rten du skyes pa 'di ni /	
las kyis yin pas /	
'dir yang khyod kyis sbyin pa dag sbyin /	
bsod nams dag bya ste /	
sdig pa mi bya'o //	
'di ni /	
dbyig gi ya gad mtho ris kyi them skas lta bu yin no //	
zhes bgyi ba lags te /	
de yang bdag rngo ci thogs kyis bgyid do //	
sa ga ma /	
legs so /	
legs so //	
khyod kyi ma mkhas pa yin na /	
gang gi phyir mas ldem por smras pa rtogs pas na /	
khyod ni /	
lhag par yang mkhas pa @117a *//	
yin no //	
'dul ba gzhi /	
bam po drug cu gsum pa /	
de nas ri dvags 'dzin 'di snyam du sems te /	
gal te bcom ldan 'das kyis gnang na /	
sa ga ma la bdag gis ma zhes 'bod do snyam nas /	
bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas nas /	
bcom ldan 'das la 'di skad ces gsol to //	
btsun pa /	
mna' ma la ma zhes 'bod du rung lags sam /	
bcom ldan 'das kyis bka' stsal pa /	
gal te chos lnga dang ldan na ste /	
lnga gang zhe na /	
nad g-yog byed pa dang /	
thab rir bab pa'i chung ma len pa dang /	
srog gi skyabs byed pa dang /	
nor srung ba dang /	
shes rab kyi bgo bsha' byed pa'o //	
bar sdom lnga la /	
nad g-yog dang ni chung ma dang //	
srog dang nor ni sbyin pa dang //	
shes rab bsgrub par byed pa dang /	
lnga po 'di dag mar bshad do //	
de nas ri dvags 'dzin ko sa la rgyal po	
gsal rgyal gang na ba der song ste phyin pa	
dang / rgyal po gsal rgyal la 'di skad ces smras so //	
lha /	
bdag ni /	
sa ga ma la ma zhes 'bod par 'tshal lo //	
rgyal pos smras pa /	
sa ga mas nga la yang rim gro byas pas /	
phyi mo la dris la ngas kyang de la sring mo zhes 'bod do //	
des phyi mo la dris pa dang /	
des smras pa /	
khyod kyis bos kyang rung /	
ma bos kyang rung /	
de ni /	
khyod @117b kyi sring mo kho na yin no //	
ring du 'phur tshangs sbyin mngag gzhug ma'i bu mo dang 'dus pa las /	
de las bu pho zhig btsas te /	
de'i ming stobs kyi bshes gnyen du btags pa las /	
de rgyal po mes kyis nyes pa 'ga' zhig gi phyir spyugs pa las /	
tsam par song nas gnas pa de'i bu mo ni /	
'di yin te /	
des na khyod kyi sring mor 'ong ngo //	
de nas rgyal po glang po che la zhon nas dril sgrog tu bcug pa /	
sa ga ma 'di /	
ri dvags 'dzin gyi ni /	
ma /	
rgyal po gsal rgyal gyi ni /	
sring mo yin no //	
des sngon gyi kun dga' ra bar gtsug lag khang	
brtsigs nas phyogs bzhi'i dge slong gi dge 'dun la	
phul ba dang / de bzhin du gnas brtan rnams	
kyis kyang mdo sde'i nang du sangs rgyas bcom ldan	
'das mnyan yod na ri dvags 'dzin gyi ma sa	
ga ma'i sngon gyi kun dga' ra ba'i khang bzang	
phul ba dang / na bzhugs so // zhes gdags pa byas so //	
dus gzhan zhig na /	
sa ga ma las sgo nga sum cu rtsa gnyis byung ngo //	
zhes ri dvags 'dzin gyis thos nas lag pa 'gram	
pa la gtad nas sems khong du chud cing 'dug	
ste / yul gyi bzang mo la phung ba ci	
'dra ba dag byung bar gyur snyam nas ri dvags	
'dzin gyis dor bar brtsams pa dang /	
sa ga mas smras pa /	
jo bo /	
ma dor bar bcom ldan 'das la zhus shig /	
des bcom ldan 'das la gsol ba dang /	
bcom ldan 'das kyis bka' stsal ba /	
ma dor bar gzeb bu sum cu rtsa gnyis byos la /	
@118a *// shing bal gyis bkang ste /	
gzeb bu rnams kyis nang du sgo nga re re	
zhig la sa ga mas dus gsum du lag pas	
byugs shig ces sgos shig dang /	
de nas nyi ma bdun pa lags nas /	
gzhon nu sum cu rtsa gnyis 'byung bar 'gyur ro //	
des de bzhin du byas pa las /	
nyi ma bdun pa lags pa dang gzhon nu sum cu rtsa gnyis byung nas bsring bskyed de //	
de nar son pa dang /	
rtsal po che thub brlag pa sha stag tu gyur to //	
dus gzhan zhig na /	
de rnams shing rtar zhugs te phyir byung nas slar 'jug pa dang /	
mdun na 'don gyi bu shing rtar zhugs nas phyir byung ba dang /	
ji tsam na /	
phan tshun shing rta'i mda' gnyis thug pa dang /	
mdun na 'don gyi bus smras pa /	
zur cig /	
de rnams kyis kyang smras pa /	
khyod nyid zur cig /	
mdun na 'don gyi bus /	
'jal to zhes byas nas tshig rtsub po smra bar bsam pa dang /	
de nas sa ga ma'i bu rnams kyis shing rta'i	
mda' nas bzung ste 'phangs pas phyag dar gyi phung	
po'i steng du brdab bsnun te /	
de de nas gos kyis mgo bskyur te pha'i drung	
du song nas mig mchi mas gang bas smras pa	
/ yab /	
sa ga ma'i bu rnams kyis bdag 'di 'dra ba'i gnas skabs su bgyis so //	
bu /	
ci'i phyir /	
des rgyas par smras pa dang /	
des smras pa /	
bu /	
gal te de lta na /	
thabs shig bsham pa byas la de rnams mthar gyis kha gdag gi /	
mya ngan ma byed cig /	
de de rnams @118b la klan ka tshol ba lhur len cing gnas so //	
dus gzhan zhig na /	
ko sa'i rgyal po gsal rgyal la ri bor ba log par gyur nas /	
rgyal pos de la dmag kha chen zhig bkye ba las /	
rdugs rab tu rdugs nas slar log go /	
de bzhin du lan bdun gyi bar du dmag kha chen po bkye ba las /	
rdugs /	
rab tu rdugs te slar log nas rgyal po rang	
nyid dpung gi tshogs yan lag bzhi dang byung ba	
dang / sa ga ma'i bu nang du 'jug pa de rnams kyis de mthong nas smras pa /	
lha /	
gang du gshegs /	
ri bor rnams 'bebs su'o //	
lha /	
bzhugs shig /	
bdag cag mchi'o //	
de bzhin du gyis shig /	
des de rnams la dpung gi tshogs yan lag bzhi	
pa gtad nas de rnams dong ste ri bor ba	
rnams phab nas gte'u bzung /	
dpya blangs te slar 'ongs pa dang /	
mdun na 'don gyis smras pa /	
lha /	
'di dag ni /	
'phags pa rtsal po che dag cig ste /	
re zhig lha'i dka' bas bsgrubs pa gang lags pa de ni /	
'di dag gis 'bring gis bsgrubs kyi /	
lhas 'di la dgongs shig /	
rgyal po rnams ni /	
khum 'phrig can yin pas /	
snying la bzhag ste slar mdun na 'don la dris pa /	
de la ji ltar bsgrub par bya //	
des smras pa /	
lha /	
de la ji ltar bsgrub par bgyi /	
gal te de dag 'tshal bar gyur na /	
lha /	
rgyal srid las phyung nas rang nyid rgyal srid bgyid par 'gyur ro //	
rgyal po de mi dga' nas bsam pa /	
de ltar 'gyur srid kyi /	
ji ltar @119a *//	
gsad par bya zhe na /	
thabs bshams pa sems shing /	
gsang 'phel du dogs pas su la yang mi 'dri bar de dag nyid kyis dpyad pa las /	
blo skyes pa /	
'di kho nar mgron du bos la brdungs te gtang ngo snyam nas /	
des sa ga ma la spring pa /	
che zhe /	
bu rnams sang 'dir zan zo zhig /	
des bsam pa /	
sang ni /	
bu rnams zhang po'i der za bar 'gyur gyi /	
bdag gis kyang sangs rgyas la sogs pa dge slong gi dge 'dun gdugs tshod gsol lo //	
snyam du bsam nas bcom ldan 'das gang na ba der stong ste phyin pa dang /	
bcom ldan 'das kyi zhabs gnyis la mgo bos phyag byas nas phyogs gcig tu 'dug go /	
phyogs gcig tu 'dug pa dang /	
bcom ldan 'das kyis ri dvags 'dzin gyi ma sa	
ga ma la chos dang ldan pa'i gtam gyis zhes	
bya ba nas yang dag par rab tu dga' bar	
mdzad nas cang mi gsung ngo zhes bya ba'i bar	
gong ma bzhin du'o //	
de nas ri dvags 'dzin gyi ma sa ga ma stan las langs te /	
bcom ldan 'das ga la ba de logs su thal	
mo sbyar ba btud nas bcom ldan 'das la 'di	
skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol /	
bcom ldan 'das kyis cang mi gsung bas ri dvags 'dzin gyi ma sa ga @119b la gnang ngo //	
zhes bya ba nas dge slong gi dge 'dun gyi gung la gdan bshams pa nyid la bzhugs so //	
zhes bya ba'i bar gong ma bzhin du'o //	
rgyal po'i pho nya de rnams kyi drung du 'ongs nas /	
khye'u shog cig ces bos so //	
de nas rgyal pos dug ha la lha la dang zas su sbyar bas rmongs par byas nas /	
mgo rnams bcad de /	
de nas gzeb bkang nas steng du phu bo shos	
kyi mgo bzhag ste rgya skyegs la rgyas btab nas	
sa ga ma la bskur ba dang /	
sa ga mas bsam pa /	
gdon mi za bar lhas sring mo'i bu rnams la bgo ba zhig bskur ba yin gyi /	
bdag gis kyang sangs rgyas la sogs pa dge slong gi dge 'dun la bgo bar dbul lo //	
snyam nas /	
de nas sangs rgyas la sogs pa dge slong gi	
dge 'dun rnams bde bar bzhugs par rig nas gtsang	
zhing bsod pa'i bza' ba dang /	
bca' ba rnams kyis zhes bya ba nas bcom ldan	
'das kyis gsol zin nas phyag bcabs te lhung bzed	
gyur bar rig nas zhes bya ba'i bar gong ma	
bzhin du'o // gzeb kha phye bar brtsams pa dang /	
bcom ldan 'das kyis dgongs pa /	
gal te sa ga mas bden pa ma mthong bar bu bsad pa mthong na /	
bden pa rnams kyi snod du mi 'gyur ba'i gnas gang yin pa de yod do //	
snyam du dgongs nas sa ga ma la bka' stsal pa /	
re zhig 'dug la chos nyon la phyis ci dga' bgyis shig /	
des bcom ldan 'das kyi zhabs gnyis la mgo bos phyag byas nas chos mnyan @120a *//	
pa'i phyir spyan sngar 'dug go /	
de nas bcom ldan 'das kyis de'i bsam pa dang /	
bag la nyal ba dang /	
khams dang rang bzhin mkhyen nas zhes bya ba nas bden pa mthong bar mdzad do //	
zhes bya ba'i bar gong ma bzhin du'o //	
de nas bden pa mthong nas gzeb kha phye ba dang /	
bu'i mgo rnams mthong nas de nas gsol ba /	
bcom ldan 'das 'du byed thams cad ni /	
'di ltar mi rtag pa lags so //	
de nas bcom ldan 'das kyis dge slong rnams la bka' stsal pa /	
dge slong dag /	
ko sa la'i rgyal po gsal rgyal gyis sa ga ma'i bu rnams brdungs pa ni /	
nyes so //	
gal te ma brdungs par gyur na /	
'di rnams kho nas grogs byas pas de'i lag mthil du sa mtha' dag 'jog par 'gyur ba zhig /	
de nas ko sa la'i rgyal po gsal rgyal lus rdul gyis g-yogs shing /	
bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas nas phyogs gcig tu 'dug go /	
phyogs gcig tu 'dug pa dang /	
bcom ldan 'das kyis ko sa la'i rgyal po gsal rgyal la 'di skad ces bka' stsal to //	
rgyal po chen po /	
khyod lus rdul gyis g-yogs shing gang nas 'dir 'ongs /	
btsun pa /	
rgyal po rgyal rigs spyi bo nas dbang bskur ba /	
yul gyi dbang phyug dang /	
mthu dang brtson 'grus thob pa /	
sa'i dkyil @120b 'khor chen po legs par phab ste gnas pa rnams kyis rgyal po'i bgyi ba dang /	
rgyal po'i sgrub pa tha dad pa gang dag lags	
pa de dag bdag gis bgyis te yongs su rdzogs	
nas lus rdul gyis g-yogs shing mchis pa lags so	
// rgyal po chen po /	
de'i phyir khyod nyid la dri bar bya'i /	
khyod kyis ji ltar bzod pa de lan thob cig /	
rgyal po chen po /	
dper na /	
khyod la 'dir shar phyogs nas mi yid ches pa /	
yid brtan du rung ba /	
brtan pa /	
'jig rten la mi slu ba zhig 'ongs nas 'di skad ces /	
lha /	
bdag da gzod 'di nas shar phyogs su mchi na /	
de nas bdag gis ri brag chen po ma chag pa /	
ser ka ma mchis pa /	
phrag ma mchis pa /	
shin tu mkhregs pa /	
gcig tu stug pa zhig sa'i bar dang /	
nam mkha'i bar gyi sems can thams cad dang /	
srog chags thams cad dang /	
'byung po thams cad dang /	
rtsva dang /	
shing dang /	
yal ga dang /	
lo ma dang /	
'dab ma ji snyed pa thams cad phye mar klog cing mchi ba mthong gi /	
lha khyod kyi bgyi ba'am /	
sgrub pa gang lags pa de mdzod cig ces zer la /	
de bzhin du lho phyogs dang /	
nub phyogs dang /	
byang phyogs nas mi zhig 'ongs te zhes bya ba nas bgyi ba'am /	
sgrub pa de mdzod cig zer te /	
rgyal po chen po /	
'jigs pa chen po'i yang chen po /	
mi zad par byed pa mi bzad pa de lta bu nye bar gnas na /	
mi nyid thob pa ni /	
rnyed par dka' na khyod kyis ci zhig @121a *//	
bya; btsun pa /	
'jigs pa chen po'i yang chen po /	
mi bas par bgyid pa /	
mi bzad pa de lta bu nye bar gnas na /	
mi nyid thob pa rnyed par dka' ba lags pas /	
don spyad pa dang /	
chos spyad pa dang /	
bsod nams spyad pa dang /	
dge ba spyad pa dang /	
bzang po spyad pa dang /	
sangs rgyas rnams kyi bstan pa la brtson par byed pa ma lags par gzhan ci zhig bgyir mchis /	
rgyal po chen po /	
khyod ci'i phyir 'di skad ces /	
btsun pa /	
'jigs pa chen po'i yang chen po de lta bu'i	
zhes bya ba nas sangs rgyas rnams kyi bstan pa	
la brtson par bgyi zhes bya ba'i bar gong ma	
bzhin du'o // btsun pa /	
rgyal po rgyal rigs spyi bo nas dbang bskur ba zhes bya ba'i bar gong ma bzhin du ste /	
sa'i dkyil 'khor chen po legs par phab ste gnas pa de rnams kyis glang po che rnams dang /	
glang po cher 'gyed pa dang /	
rta pa rnams dang /	
rta par 'gyed pa dang /	
shing rta pa thams cad dang /	
shing rta par 'gyed pa dang /	
dpung bu chung rnams dang /	
dpung bu chung du 'gyed pa dang /	
gsang tshig mkhan rnams dang /	
gsang tshig mkhan du 'gyed pa dang /	
nor rnams kyis nor bu rgyal tha dad pa gang	
lags pa de dag thams cad de'i tshe 'gyed pa'i	
mthu ma mchis pa dang /	
stobs ma mchis pa dang /	
pha rol gnon pa ma mchis pa lags pas /	
de'i slad du bdag 'di skad ces /	
btsun pa /	
'jigs @121b pa chen po'i yang chen po de lta	
bu nye bar gnas na zhes bya ba nas sangs	
rgyas rnams kyi bstan pa la brtson par bgyi ba	
ma lags par gzhan ci zhig bgyir mchis zhes bya	
ba'i bar gong ma bzhin du'o //	
rgyal po chen po /	
de bzhin du srog chags 'di dag kyang rtag tu rgyun mi 'chad par rga ba dang /	
'chi bas 'joms pa yin no //	
rgyal po chen po /	
de ltar rga ba dang /	
'chi bas 'joms pa na /	
skyes pa gang dag gi don spyad pa dang zhes	
bya ba nas sangs rgyas rnams kyi bstan pa la	
brtson par bya ba ma yin par gzhan ci zhig	
byar yod ces bya ba'i bar gong ma bzhin du'o	
// de nas bcom ldan 'das kyis de'i tshe tshigs su bcad pas bka' stsal pa /	
ji ltar che zhing rgya che ba //	
ri bo nam mkha' las 'ongs pa //	
kun nas yang dag 'ongs pa yis //	
sa ni phye mar rlog pa na //	
de la glang po ches mi rdzi //	
dpung bu chung dang shing rta dang //	
rtas min gsang tshig mkhan dang ni //	
nor gyis 'gyed pas rgyal mi thob //	
de bzhin rga dang 'chi ba yis //	
mi rnams 'joms par byed pa na //	
rgyal rigs bram ze rje'u rigs dang //	
dmangs rigs gdol pa g-yung po dang //	
tshul khrims 'chal dang tshul khrims ldan //	
khyim pa de bzhin brtul zhugs can //	
lang tsho nyid dang rgan po dang //	
de bzhin bar ma'i mi rnams la //	
cung zad kyang ni 'dzem med par //	
thams cad mngon du 'joms par byed //	
de lta bas na mkhas pa'i @122a *//	
mi; ;bdag gi don la lta ba yis //	
sangs rgyas chos dang dge 'dun ni //	
bla med dag la dad bya zhing //	
lus dang ngag dang yid dag gis //	
dam pa'i chos ni spyad byas na //	
'di na smad par mi 'gyur zhing //	
mtho ris song nas dga' bar 'gyur //	
de nas ko sa la'i rgyal po gsal rgyal bcom	
ldan 'das kyis bka' stsal pa la mngon par dga'	
ste rjes su yi rang nas /	
bcom ldan 'das kyi zhabs gnyis la mgo bos phyag byas te /	
stan las langs nas song ngo //	
dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
btsun pa /	
ri dvags 'dzin gyi ma sa ga mas las ci zhig bgyis na /	
las de'i rnam par smin pas /	
sgo nga sum cu rtsa gnyis byung la /	
de rnams las kyang bu pho sum cu rtsa gnyis byung ste /	
rtsal po che thub brlag pa sha stag tu gyur lags /	
bcom ldan 'das kyis bka' stsal pa /	
smon lam gyi dbang gis so //	
gang du smon lam btab lags /	
dge slong dag /	
sngon byung ba /	
w'a ra n'a si'i grong khyer du khyim bdag gcig gi bu shi nas /	
de'i chung ma de rtag tu mngon par 'dod par gyur to //	
gang gi tshe yang dag bar rdzogs pa'i sangs rgyas 'od srung gis /	
sangs rgyas kyi mdzad pa mtha' dag mdzad nas /	
shing zad pa'i me bzhin du phung po lhag ma	
med pa'i mya ngan las 'da' ba'i dbyings su mya	
@122b ngan las 'das pa de'i tshe /	
w'a ra n'a sir rgyal po kri kri zhes bya ba byung ste /	
des yang dag par rdzogs pa'i sangs rgyas 'od srung	
gi mchod rten rin po che sna bzhi las brtsigs	
so // de nas bud med bu med pa bu	
mngon bar 'dod pa gang yin pa de yang rgas	
par gyur nas mchod rten de la byi dor byas	
so // nas 'dug go / des 'dun pa'i slong	
mo byas nas mchod rten de la mchod pa byas	
te smon lam btab pa /	
bdag gis yang dag par rdzogs pa'i sangs rgyas 'od	
srung gi mchod rten la bya ba byas pa gang	
yin pa'i dge ba'i rtsa ba des /	
bdag bu mang por gyur cig ces byas te song nas grong khyer du zhugs so //	
de na bud med cig nad kyi sdug bsngal gyi tshor bas nyen nas ngu ba dang /	
des gzhan zhig la dris pa /	
ci'i phyir 'di ngu bar gyur /	
des ji ltar gyur pa rnams smras pa dang /	
des bsam pa /	
gal te bdag kyang bu byung bar gyur na /	
bdag kyang sdug bsngal 'di lta bu nyams su myong bar 'gyur ro //	
snyam pa las /	
ji tsam na /	
sum cu rtsa gnyis kyi dga' 'dun gyi mchod rten	
de la mchod pa byed pa na bud med de	
yang de dang ha cang yang mi ring ba zhig	
na 'dug go / de rnams kyis mchod pa byas nas smon lam btab pa /	
dge ba'i rtsa ba 'dis /	
bdag cag tshan po che chen po'i stobs dang ldan par gyur cig ces byas so //	
de de rnams la dris pa /	
bu dag /	
khyed kyis smon lam ci zhig btab /	
de rnams kyis smras pa /	
yum /	
'di dang @123a *//	
'di dag go /	
des smras pa /	
bu dag /	
gal te de ltar na /	
khyed cag gi mar bdag kho na gyur cig /	
yum /	
de bzhin du gyur cig ces smras nas de rnams dong ngo //	
des bsam pa /	
re zhig bud med de lan gcig btsa' na yang	
sdug bsngal gyi tshor bas nyen nas de ltar ngu	
na / bdag la lan sum cu rtsa gnyis btsa' na /	
ji ltar bya zhes de de ltar rnam par rtog pa na /	
mchod rten dang nye ba na bya gag mo zhig yod pa sgo nga 'byung ba de /	
thang gcig tsam gyis sgo nga sum cu rtsa gnyis byung la /	
smre sngags kyang mi 'don to //	
des bsam pa /	
'byung ba'i thabs 'di ni /	
rung ba yin no //	
snyam du rig nas mchod rten de la dad pa drag pos smon lam gdab par brtsams pa /	
ji ltar bya gag mo 'di thang gcig tsam gyis	
sgo nga sum cu rtsa gnyis byung ba de bzhin	
du bdag gi sum cu rtsa gnyis kyang ci sgo	
ngar 'byung bar gyur cig ces byas so //	
dge slong dag /	
de ji snyam du sems /	
de'i tshe de'i dus na bud med rgan mo gang yin pa de ni /	
sa ga ma 'di nyid yin no //	
sum cu rtsa gnyis kyi dga' 'dun gang yin pa de ni /	
sa ga ma'i bu 'di rnams kho na yin te /	
'dis de na smon lam btab pa gang yin pa	
de'i las kyi rnam par smin pas sgo nga sum	
cu rtsa gnyis byung ngo //	
btsun pa /	
sa ga ma'i bu rnams kyis las ci zhig bgyis na /	
las de'i rnam par smin pas nongs pa ma @123b bgyis shing /	
skyon ma mchis par rgyal po gsal rgyal gyis bkum nas de rnams kyi mgos gzeb bkang ste /	
sa ga ma la bskur lags /	
bcom ldan 'das kyis bka' stsal pa /	
dge slong dag /	
'di dag kho nas las rnams byas shing bsags pa dag ni zhes bya ba nas /	
lus can rnams la 'bras bur 'gyur //	
zhes bya ba'i bar gong ma bzhin du'o //	
dge slong dag /	
sngon byung ba ri bor zhig na chang tshong zhig gnas so //	
chom rkun pa rab tu mang po chang tshol zhing de'i drung du 'ongs nas dris pa /	
chang yod dam /	
chang tshong gi chung mas smras pa /	
yod do //	
zhes de rnams la chang blud na /	
'dzar ba med nas /	
des glang zhig bstan te /	
'di sod cig /	
de rnams kyis smras pa /	
mtshon cha med do //	
des gta' blangs nas mtshon cha byin pa dang /	
de rnams kyis de gsod par brtsams so //	
de gsod pa na sems la bdag gsod pa gang yin pa 'di dag thams cad ni /	
chang tshong gi chung ma 'di yin gyi /	
bdag gang du 'di rnams kyi mgo bcad nas gzeb bkang ste /	
'di la bskur bar 'gyur ba der skye bar gyur cig ces bsam mo //	
dge slong dag /	
ji snyam du sems /	
de'i tshe de'i dus kyi glang gang yin pa de ni /	
ko sa la'i rgyal po gsal rgyal 'di nyid yin no //	
chom rkun pa gang yin pa de rnams ni /	
sa ga ma'i bu 'di dag rnams yin no //	
de'i tshe de'i dus kyi chang tshong gi chung ma gang yin pa de ni /	
sa ga ma 'di @124a *//	
nyid yin no //	
zhes rgyas par bya'o //	
sangs rgyas bcom ldan 'das rgyal po'i khab na /	
'od ma'i tshal bya ka landa ka'i gnas na bzhugs so //	
de'i tshe drang srong mngon par shes pa lnga dang	
ldan pa'i bsti gnas na drang srong zhig yod do	
// de de na 'chag pa las bsti gnas dang	
ha cang yang mi ring ba'i sa rdzab can gyi	
phyogs shig tu gcin khu chu dang bcas pa zhig	
// gcis so // glo bur du ri dvags mo skom pas nyen pa zhig phyogs der 'ongs te /	
de skom pas nyen pas de 'thungs nas mo'i dbang po la bsnams so //	
sems can rnams kyi las kyi rnam par smin pa ni /	
bsam gyis mi khyab pas /	
sems can dang ldan par gyur to //	
ji tsam dus gzhan zhig na /	
phyogs de nyid du 'ongs nas khye'u zhig byung ba dang /	
des de bsnams na skal ba mi mthun pa'i sems can yin nas bor te song ngo //	
ji tsam na /	
drang srong de bsti gnas de na 'chag pa las /	
khye'u de mthong nas /	
'di su'i bu yin zhes de bsam pa la zhugs pa las /	
ji tsam na /	
bdag gi yin par mthong nas /	
des de bsti gnas su bzhag ste /	
bsnun bsnyod bskyed nas de'i mgo ri dvags kyi 'dra bas ri dvags mgo /	
ri dvags mgo zhes bya bar grags so //	
dus gzhan zhig na drang srong shi nas /	
ri dvags mgos klad pa'i thod pa rdob pa'i rig pa bslab ste /	
de thod pa brdabs nas thams cad lung @124b ston par byed de /	
gal te re zhig sgra drag por gyur na /	
gyen du 'gro ba ltar skye bar 'gyur bar lung ston par byed do //	
'on te 'bring du gyur na /	
gyen du 'gro ba mir skye bar lung ston par byed de /	
de ni /	
bde 'gro'i rtags so //	
ngan 'gro'i rtags ni /	
gal te re zhig sgra mi gsal bar gyur na /	
'og tu 'gro ba sems can dmyal bar skye bar 'gyur bar lung ston par byed do //	
'on te sgra 'bring du gyur na /	
'og tu 'gro ba dud 'gror skye bar 'gyur bar lung ston par byed do //	
'on te sgra chung bar gyur na /	
'og tu 'gro ba yi dvags su skye bar lung ston par byed do //	
de nas bcom ldan 'das kyis de 'dul ba'i dus	
mkhyen nas tshe dang ldan pa kun dga' bo la	
bka' stsal pa / kun dga' bo /	
song la rgyun du zhugs pa dang /	
lan gcig phyir 'ong ba dang /	
phyir mi 'ong ba dang /	
dgra bcom pa'i mgo bzhi khyer cig /	
btsun pa /	
bka' bzhin 'tshal zhes tshe dang ldan pa kun dga' bos /	
bcom ldan 'das las mnyan nas /	
mgo bzhi khyer te drang srong de'i drung du song nas khyed kyis lung ston cig /	
des rgyun du zhugs pa'i thod pa la brdabs nas smras pa /	
'di ni /	
lha rnams su skye'o //	
lan gcig phyir 'ong ba'i yang de bzhin no //	
phyir mi 'ong ba'i yang de bzhin no //	
dgra bcom pa'i thod pa la yang brdabs na /	
ma shes rnams par ma shes nas ngo tshabs de 'di snyam du sems te /	
gang phyir 'di yi 'gro ba ma shes pa //	
bdag @125a *//	
cag bstan pa de las nyams gyur tam //	
'on te slob dpon rigs las ma skyes sam //	
'on te rtags rnams de 'dra ma yin nam //	
tshe dang ldan pa kun dga' bos smras pa /	
gang phyir 'di yi 'gro ba ma shes pa //	
khyod kyis rig pa kun legs goms ma byas //	
re zhig rig pa mtha' dag rtogs byos la //	
khyod kyis phyi nas 'jig rten lung ston cig /	
ri dvags mgos smras pa /	
khyod kyis rig pa thams cad la byang ba 'ga' mthong ba yod dam /	
des smras pa /	
de bzhin gshegs pa dgra bcom pa yang dag par	
rdzogs pa'i sangs rgyas rig pa thams cad kyi pha	
rol tu phyin pa yod do //	
de nas ri dvags mgo /	
bcom ldan 'das gang na ba der song nas phyin pa dang /	
bcom ldan 'das la 'di skad ces gsol to //	
dud 'gro yi dvags dmyal ba lha mi skye bo'i 'gro 'tshal na //	
rig pa'i skyon gyis sems can spyod pa drug pa ma 'tshal gyi //	
gtso bo srid pa gsum gyi mtsho chen pha rol byon pa po //	
pha rol smra kun las rgyal drug pa ma 'tshal de ci gsung //	
bcom ldan 'das kyis bka' stsal pa /	
me ru bsregs ba lcags kyi me //	
lcags kyi tho bas brdungs byas nas //	
rims kyis nye bar zhi pa yi //	
'gro ba ji ltar mi mngon pa //	
de bzhin 'dod pa'i 'dam tshogs las //	
brgal te yang dag rnam grol ba //	
mi g-yo go 'phang thob rnams kyi //	
'gro ba gdags su yod ma @125b yin //	
de skad ces bka' stsal pa dang /	
bcom ldan 'das la ri dvags mgos 'di skad ces gsal te //	
btsun pa /	
bdag legs par gsungs pa'i chos 'dul ba la rab tu 'byung ba dang /	
bsnyen par rdzogs pa dge slong gi dngos po thob pa lta na /	
bdag bcom ldan 'das kyis spyan sngar tshangs par spyod pa spyad par bgyi'o //	
de nas bcom ldan 'das kyis rab tu phyung /	
bsnyen par rdzogs par mdzad de /	
de rab tu phyung zhing bsnyen par rdzogs par mdzad nas /	
rgyal po'i khab tu ji tsam bzhed kyi bar du bzhugs nas /	
mnyan yod gang na ba der rgyu zhing gshegs te /	
rim gyis rgyu zhing gshegs pa dang /	
mnyan yod du byon nas /	
mnyan yod kyi ri dvags 'dzin gyi ma'i sngon gyi kun dga' ra ba'i khang bzang na bzhugs so //	
de nas bcom ldan 'das bla gab med pa na 'chag cing rgyu skar rnams gyur pa gzigs so //	
gzigs nas kyang tshe dang ldan pa ri dvags mgo la bka' stsal pa /	
ri dvags mgo /	
ji srid cig na lhas char 'bebs par 'gyur soms shig /	
des bsam nas /	
btsun pa /	
'jig rten 'di ma rung /	
'di rab tu ma rung lags te /	
rgyu skar rnams ji ltar gnas ba dang sbyar na /	
lo bcu gnyis su char mi 'bab lags /	
bcom ldan 'das kyis rgyu skar rnams mthun par byin gyis brlabs nas bka' stsal pa /	
yang shes par gyis shig /	
des gsol pa /	
lo drug tu lags so //	
de bzhin @126a *//	
du bcom ldan 'das kyis yang smras pa dang gsol pa /	
lngar lags so //	
de bzhin du zhag bdun gyi bar du'o //	
de nas bcom ldan 'das kyis dge slong rnams la bka' stsal pa /	
dge slong dag /	
gnas mal rnams skyabs yod par spos shig /	
de ring kho nar lhas phye ma'i tshogs lta bu'i char 'bebs par 'gyur te /	
de la khrus byed pa gang yin pa de rnams la 'bras dang /	
phol mig 'byung bar mi 'gyur ro //	
ri dvags mgo /	
de ltar na /	
rgyu skar rnams ni /	
'gyur ba /	
g-yo ba /	
mi brtan pa yin te /	
srog kyang g-yo ba /	
mi brtan pa yin no //	
bcom ldan 'das kyis de skad ces bka' stsal pa dang /	
ri dvags mgo mngon par dad par gyur to //	
de ltar mngon par dad par gyur pas dgra bcom pa mngon sum du byas so //	
de nas rnam par grol ba'i dga' ba rab tu myong nas /	
tshigs su bcad pas smras pa /	
ri dvags rnams ni nags khrod brten //	
'dab chags rnams ni mkha' la brten //	
rnam par sgom pa chos la brten //	
dgra bcom mya ngan 'das la brten //	
ri dvags 'dzin gyi ma sa ga mas bcom ldan 'das ko sa la'i ljongs rgyu zhing gshegs te /	
mnyan yod du byon nas mnyan yod na bdag kho	
na'i kun dga' ra ba na bzhugs po zhes thos	
so // thos nas kyang bcom ldan 'das gang na ba der song ste phyin pa dang /	
@126b bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
phyogs gcig tu 'dug pa dang /	
bcom ldan 'das kyis ri dvags 'dzin gyi ma sa	
ga ma la chos dang ldan pa'i gtam gyis yang	
dag par bstan ces bya ba nas yang dag par	
rab tu dga' bar mdzad nas cang mi gsung bas	
gnang ngo // zhes bya ba'i bar gong ma bzhin du'o //	
de nas ri dvags 'dzin gyi ma sa ga ma stan las langs te /	
bcom ldan 'das gang na ba de logs su thal	
mo sbyar ba btud nas bcom ldan 'das la 'di	
skad ces gsol to //	
bcom ldan 'das dge slong gi dge 'dun dang thabs	
cig tu sang bdag gi sdum par gdugs tshod sbyor	
zhing mchis na / gnang bar mdzad du gsol /	
bcom ldan 'das kyis sa ga ma la cang mi gsung bas gnang ngo //	
zhes bya ba nas nor bu'i chu snod bzhag ste /	
bcom ldan 'das la bu mo mngag gzhug ma dus tshod gsol ba dus tshod gsol du bcug go /	
ji tsam na /	
bu mo mngag gzhug ma de sngon gyi kun dga' ra bar song nas sgo gseb nas bltas na /	
dge slong rnams sgren mor khrus byed pa mthong ngo //	
mthong nas kyang bsam pa /	
gdon mi za bar 'phags pa rnams ni /	
bzhud la /	
'tsho ba pa nal phrug 'di dag gis gtsug lag khang 'dir btab bo //	
snyam nas /	
de rings pa'i ngas par 'ongs te smras pa /	
jo mo mkhyen par mdzod cig /	
'phags pa @127a *//	
rnams ni /	
bzhud la /	
'tsho ba pa nal phrug rnams kyis gtsug lag khang 'dir btab lags so //	
sa ga mas bsam pa /	
bcom ldan 'das kyis gnang nas /	
gdugs tshod ma gsol bar bzhud par 'gyur ba gang yin pa de ni /	
gnas med cing skabs med do //	
gdon mi za bar 'dis dge slong sgren mo rnams mthong ngo //	
snyam nas /	
des dus tshod gsol pa skyes pa gzhan zhig btang ste /	
des /	
btsun pa /	
gdugs tshod lags shing mchis na /	
bcom ldan 'das da de'i dus la bab par mkhyen	
par mdzad du gsol zhes bya ba nas bcom ldan	
'das kyis gsol zin nas phyag bcabs te lhung bzed	
gyu bar rig nas zhes bya ba'i bar gong ma	
bzhin du ste / rgan pa'i mthar 'dug nas bcom ldan 'das la 'di skad ces gsol to //	
btsun pa /	
bdag ni /	
sbyin pa chen po brgyad bca' bar 'tshal te /	
glo bur pa la stsal pa dang /	
mchi bar chas pa la stsal pa dang /	
bro 'tshal ba la stsal pa dang /	
bro g-yog la stsal ba dang /	
stsang gnas kyi 'jams nar ma dang /	
sman nar ma dang /	
dge slong rnams la dbyar gyi gos ras chen dang /	
dge slong ma rnams la khrus ras so //	
bcom ldan 'das kyis bka' stsal pa /	
sa ga ma khyod kyis yon tan ci zhig mthong na /	
glo bur du 'ongs pa la sbyin pa sbyin /	
btsun pa /	
glo bur du mchis pa'i dge slong ni /	
spyod yul mi mkhas pa dang /	
lam srang mi @127b mkhas pa lags pas des bdag gi bsod snyoms la longs spyad na /	
spyod yul la mkhas pa dang /	
lam srang la mkhas par 'gyur lags so //	
sa ga ma /	
de thugs su chud de /	
legs so /	
legs so //	
don gyi dbang ci zhig mthong na /	
'gro bar chas pa la sbyin pa sbyin /	
btsun pa /	
dge slong mchi bar chas pa bsod snyoms tshol du mchis na /	
mgron po rnams dang bral bar 'gyur zhing /	
tshogs dang bral na phongs par 'gyur bas /	
des bdag gi bsod snyoms la longs spyod na /	
tshogs dang bral bar mi 'gyur lags so //	
sa ga ma /	
de yang thugs su chud de /	
legs so //	
legs so //	
don gyi dbang ci zhig mthong na /	
nad pa la sbyin pa sbyin /	
btsun pa /	
dge slong bro 'tshal ba bsod snyoms tshol du mchis na /	
nyon mongs pa'am 'gum par yang 'gyur bas /	
des bdag gi bsod snyoms la longs spyad na /	
bro nad las ldang ba dang bde ba la reg par gnas par 'gyur lags so //	
sa ga ma /	
de yang thugs su chud de /	
legs so //	
legs so //	
don gyi dbang ci zhig mthong na /	
nad g-yog la sbyin pa sbyin /	
btsun pa /	
dge slong bro g-yog bgyid pa rang gi ched du bsod snyoms tshol du mchis na /	
bro 'tshal ba'i bgyi ba nyams par 'gyur bas des	
bdag gi bsod snyoms la longs spyod na 'grub par	
'gyur lags so // sa ga ma /	
de yang thugs su chud de /	
legs so //	
legs so //	
don gyi dbang ci zhig mthong na /	
dge 'dun la nas thug nar ma sbyin /	
@128a *// btsun pa /	
bcom ldan 'das kyi nyan thos rnams la drod chung ba yang mchis /	
drod che ba yang mchis te /	
de la re zhig drod chung ba gang lags pa de rnams ni /	
nas thug 'tshal na drod skye bar 'gyur la /	
drod che ba gang lags pa de rnams ni /	
nyams skye bar 'gyur lags so //	
sa ga ma /	
de yang thugs su chud de /	
legs so //	
legs so //	
don gyi dbang ci zhig mthong na /	
dge 'dun la sman nar ma sbyin /	
btsun pa /	
bcom ldan 'das kyi nyan thos rnams la bro nad mang ba dang /	
bro nad nyung ba mchis te /	
de la bro nad mang po gang lags pa de rnams la ni /	
re zhig 'tshal ches /	
bro nad nyung ba gang lags pa de rnams kyis longs spyad na /	
lhag par yang bde ba la reg par gnas par 'gyur lags so //	
sa ga ma /	
de yang thugs su chud de /	
legs so //	
legs so //	
don gyi dbang ci zhig mthong na /	
dge slong rnams la dbyar gyi gos ras chen sbyin /	
btsun pa /	
de ring kho na bdag gi bu mo mngag gzhug bgyid pa dus tshod gsol bar btang ba las /	
des dge slong rnams sgren mor khrus bgyid pa mthong nas de slar mchis te bdag la /	
'phags pa rnams ni /	
bzhud la /	
'tsho ba pa nal phrug rnams kyis gtsug lag khang du btab po //	
zhes mchi bas de rnams dbyar gyi gos ras chen gyis bkab par 'gyur lags so //	
sa ga ma /	
de yang thugs su chud de /	
legs @128b so //	
legs so //	
don gyi dbang ci zhig mthong na /	
dge slong ma rnams la khrus ras sbyin /	
btsun pa /	
dus 'di gcig na khyim pa mo rab tu mang po dag /	
dge slong ma rab tu mang po rnams chu bo gnas ldan la sgren mor khrus bgyid pa las /	
khyim pa mo de rnams kyis bgad cing bgad nas	
mdzub ker gyis dge slong ma rnams kyi 'dom nye	
bar ston te / de dag gis nye bar bstan pa rnams /	
pag khums par gyur pas de rnams bdag gi khrus	
ras kyis bkab nas khrus bgyid par 'gyur lags so	
// sa ga ma /	
legs so //	
legs so //	
khyod kyis bsod nams bya ba'i dngos po brgyad smras pa gang yin pa de dag ni /	
rdzas las byung ba'i bsod nams bya ba'i dngos po bdun rnams la yang dag par snang zhing /	
'di dag ni /	
rdzas las byung ba'i bsod nams bya ba'i dngos po bdun po gang dag la bsod nams sam /	
bsod nams kyi 'bras bu'am /	
bsod nams kyi 'bras bu rnam par smin pa 'di tsam mo //	
zhes tshad gzung bar mi nus kyi /	
'on kyang bsod nams mang ba'i phyir bsod nams kyi	
phung po chen po zhes bya ba'i grangs su 'gro	
ba rnams kyi nang du 'dus so //	
btsun pa /	
bdag gis 'di skad ces /	
bcom ldan 'das kyis dge slong che ge mo de /	
dge slong 'di yang kun tu sbyor ba gsum spangs	
nas rgyun du zhugs pa rnam par mi ltung ba'i	
chos can / rdzogs pa'i byang chub tu nges par gzhol @129a *//	
pa re ltar thogs na srid pa lan bdun par 'gyur te /	
lha dang mi rnams kyi nang du lan bdun du	
nying mtshams sbyor zhing 'khor nas sdug bsngal gyi mthar	
byed par 'gyur ro //	
zhes lung bstan pa thos te /	
de mnyan yod du res 'ga' mchi zhing slar yang mchi bar 'gyur la /	
des bdag gi glo bur du mchi ba'i zas zhes bya ba nas dbyar gyi gos ras chen dang /	
dge slong mas khrus ras longs spyod par 'gyur lags so //	
zhes bya ba'i bar te /	
thos nas kyang dga' ba dang rab tu dga' ba	
rgya chen po dge ba nges par 'byung ba dang	
ldan pa thob par 'gyur lags so //	
bcom ldan 'das kyis dge slong che ge mo /	
dge slong 'di ni /	
kun tu sbyor ba gsum spangs nas 'dod chags dang /	
zhe sdang dang /	
gti mug bsrabs pa'i phyir 'ong bar 'gyur te /	
'jig rten 'dir lan gcig 'ongs nas sdug bsngal gyi mthar byed par 'gyur ro //	
zhes lung bstan pa de yang mnyan yod du res 'ga' mchi zhing slar mchi la /	
des bdag gi glo bur ba'i zas zhes bya ba nas dbyar gyi gos ras chen dang /	
dge slong mas khrus ras zhes bya ba'i bar gong ma bzhin te /	
thos nas kyang dga' ba dang /	
rab tu dga' ba rgya chen po dge ba nges	
par 'byung ba dang ldan pa thob par 'gyur lags	
so // bcom ldan 'das kyis dge slong che ge mo /	
dge slong 'di ni /	
tha ma'i cha dang mthun pa'i kun tu sbyor ba	
lnga spangs pas phyir @129b mi 'ong bar 'gyur te	
/ 'jig rten 'dir phyir mi 'ong bar 'gyur ro //	
zhes lung bstan pa de yang res 'ga' mnyan yod du mchi zhing slar mchi la /	
des bdag gi glo bur pa'i zas zhes bya ba nas dbyar gyi gos ras chen dang /	
dge slong mas khrus ras zhes bya ba'i bar gong ma bzhin du ste /	
thos nas kyang dga' ba dang /	
rab tu dga' ba rgya chen po dge ba nges	
par 'byung ba dang ldan pa thob par 'gyur lags	
so // bcom ldan 'das kyis dge slong che ge mo de /	
dge slong 'di ni /	
nyon mongs pa thams cad spangs te dgra bcom pa	
mngon sum du byas nas phung po lhag ma med	
pa'i mya ngan las 'das pa'i dbyings su 'jug par	
'gyur ro // zhes lung bstan pa de yang res	
'ga' mnyan yod du mchi zhing slar yang mchi la	
'gyur ro // / des bdag gi glo bur ba'i	
zas zhes bya ba nas dbyar gyi gos ras chen	
'gyur ro // / dang / dge slong mas khrus	
ras zhes bya ba'i bar gong ma bzhin du ste	
'gyur ro // / dang / / thos nas kyang dga' ba dang /	
rab tu dga' ba rgya chen po dge ba nges	
par 'byung ba dang ldan pa thob par 'gyur lags	
so // de nas bcom ldan 'das kyis ri dvags	
'dzin gyi ma sa ga ma la chos dang ldan	
pa'i gtam gyis yang dag par bstan /	
yang dag par 'dzin du 'jug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so //	
de nas bcom ldan 'das mnyan yod du ji tsam	
bzhed kyi bar du bzhugs nas yangs pa can gang	
na ba der rgyu zhing @130a *//	
gshegs te /	
rim gyis rgyu zhing gshegs pa na yangs pa can du byon nas /	
yangs pa can gyi spre'u rdzing gi 'gram gyi khang pa brtsegs pa na bzhugs so //	
de nas bcom ldan 'das snga dro na bza' bsham thabs mnams /	
chos gos dang lhung bzed bsnams nas yangs pa can du bsod snyoms la zhugs so //	
de'i tshe dge slong rab tu mang po kun dga'	
ra ba'i sgo na gnas mal mi gtsang bas gos	
pa rnams 'khru ba dang /	
skem pa dang /	
'ding bar byed do //	
bcom ldan 'das kyis dge slong rab tu mang po	
kun dga' ra ba'i sgo na gnas mal mi gtsang	
bas gos pa rnams 'khru ba dang /	
skem pa dang /	
'ding bar byed pa gzigs so //	
gzigs nas kyang yang 'di snyam du dgongs te /	
bram ze dang khyim bdag dad pa can dag pags pa dang /	
sha dang /	
khrag zad zad du sbyin par btang zhing bsod nams	
byas pa gang yin pa de la dge slong rnams	
bag med cing ma brtags par spyod par byed do	
// snyam du dgongs nas yangs pa can du bsod	
snyoms spyad de zhal zas kyi bya ba mdzad nas	
zas phyi ma'i bsod snyoms spangs shing /	
lhung bzed dang /	
na bza' chos gos mkhos su phabs nas zhabs bsil te /	
nang du yang dag 'jog la gtsug lag khang du zhugs so //	
de nas bcom ldan 'das dgongs ka nang du yang	
dag 'jog las bzhengs nas dge slong gi dge 'dun	
gyi gung la gdan @130b bshams pa nyid la bzhugs	
so // bzhugs nas bcom ldan 'das kyis dge slong rnams la bka' stsal pa /	
dge slong dag /	
'dir snga dro sham thabs bgos /	
lhung bzed dang chos gos thogs te yangs pa can du bsod snyoms la zhugs pa las /	
ngas dge slong rab tu mang po dag kun dga'	
ra ba'i sgo na gnas mal mi gtsang bas gos	
pa rnams 'khru ba dang /	
skem pa dang /	
'ding bar byed par mthong ngo //	
mthong nas kyang 'di snyam du dgongs te /	
bram ze dang /	
khyim bdag dad pa can dag pags pa dang /	
sha dang /	
khrag zad zad du sbyin par btang zhing bsod nams	
byas pa gang yin pa de la dge slong rnams	
bag med cing ma brtags par spyod par byed do	
// dge slong dag /	
dad pas byin pa la bag yod par spyod pa dang /	
dus su spyod pa dang /	
skabs skabs su spyod pa dang /	
brtags te spyod pa dang /	
cung zad spyod pa ni /	
legs so legs so //	
de nas bcom ldan 'das kyis dad pas byin pa	
la bag yod pas spyad par bya ba'i bsngags pa	
gsungs nas / dge slong rnams la bka' stsal pa /	
dge slong dag /	
de lta bas na /	
dge 'dun gyi gnas mal la gding ba med par longs spyad par mi bya'o //	
gnas mal mi gtsang bas gos na /	
de'i mod kho na la bkru bar bya ste /	
gzhan du 'gal tshabs can du 'gyur ro //	
de nas bcom ldan 'das snga dro bza' sham thabs mnabs /	
lhung bzed dang chos gos bsnams @131a *//	
nas zhabs 'bring byed pa'i dge slong tshe dang ldan pa kun dga' bo dang /	
yangs pa can du bsod snyoms la zhugs pa las	
bcom ldan 'das kyis mi rgyab nag por gyur pa	
zhig ring po kho na nas gzigs so //	
gzigs nas kyang tshe dang ldan pa kun dga' bo la bka' stsal pa /	
kun dga' bo /	
khyod kyis mi rgyab nag po pha bi mthong ngam /	
btsun pa /	
mthong lags so //	
kun dga' bo /	
mi pha bi ni /	
yang dag par rdzogs pa'i sangs rgyas 'od srung gi gsung rab la rab tu byung bar gyur te /	
de nas 'dis dge 'dun gyi gnas mal la /	
ming tsam gyi gding ba dang /	
dri ma can gyi gding ba dang /	
shur bu dang /	
rgya cang dang /	
lcug gu'i gding bas bting nas longs spyad pa de'i	
las kyi rnam par smin pas tshe rabs lnga brgyar	
rgyab nag por gyur to //	
da dung yang 'di rgyab nag por gyur to //	
zhes rig par mdzad nas /	
yangs pa can du bsad snyoms mdzad do zhes bya	
ba nas nang du yang dag 'jog las bzhengs nas	
zhes bya ba'i bar gong ma bzhin du'o //	
dge slong gi dge 'dun gyi gung la gdan bshams pa nyid la bzhugs so //	
bzhugs nas bcom ldan 'das kyis dge slong rnams la bka' stsal pa /	
dge slong dag /	
de ring nga snga dro sham thabs bgos /	
lhung bzed dang chos gos thogs te /	
yangs pa can du bsod snyoms la zhugs pa las /	
@131b de na ngas mi rgyab nag por 'dug pa zhig mthong ste /	
de ni yang rdzogs pa'i sangs rgyas 'od srung gi gsung rab la dge slong du gyur pa las /	
de nas des dge 'dun gyi gnas mal la ming	
tsam gyi gding ba dang zhes bya ba nas tshe	
rabs lnga brgya'i bar du rgyab nag por gyur to	
zhes bya ba'i bar gong ma bzhin du'o //	
dge slong dag /	
de lta bas na /	
dge slong rnams kyis deng phan chad ming tsam gyi gding ba dang /	
dri ma can gyi gding bas dge 'dun gyi gnas mal la longs spyad par mi bya'o //	
longs spyad na /	
'gal tshabs can du 'gyur ro //	
'on kyang gding ba gnyis kyis longs spyad par bya ste /	
stug na ni /	
rim gcig gis so //	
seng ba zhig na ni /	
rim gnyis kyis so //	
dge slong rnams gding ba bkra zhing bkra ba kha	
tshar ma bcad pa dag 'chang bar byed pa bram	
ze dang / khyim bdag rnams kyis mthong nas smod par byed /	
gzhogs 'phyas byed /	
kha zer bar byed nas /	
bcom ldan 'das kyis bka' stsal pa /	
sngon po'am /	
'dam kha'am /	
kha bsgyur ba'i gding ba gris dras pa bcang bar bya ste /	
gzhan du na /	
'gal tshabs can du 'gyur ro //	
dge slong zhig g-yan pa'i nad kyis nyen pas /	
de'i chos gos rnams rnag dang khrag gis reg nas	
dri mi zhim pa sbrang ma rnams 'du zhing de	
bsod snyoms la zhugs pa de bram ze dang khyim	
bdag rnams kyis mthong nas smod par byed /	
gzhogs 'phyas byed /	
kha zer bar @132a *//	
byed pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
de lta bas na rjes su gnang ste /	
g-yan pa dgab pa bcang bar bya ste /	
zhag lnga'am /	
drug lon nas bkru bar bya'o //	
gzhan du na /	
'gal tshabs can du 'gyur ro //	
dge slong mdze nad kyis nyen pa dag dge 'dun gyi gnas mal dang /	
khyams dang /	
rdzing dang /	
sgo khang dang /	
bang rim dang /	
'chag sa rnams dang /	
shing drung gi gnas rnams ni dri mi zhim pa dang /	
sbrang ma rnams 'khor bas gnas shing longs spyod par byed pa de dag /	
bram ze dang /	
khyim bdag rnams kyis mthong nas smod par byed /	
gzhogs 'phyas byed pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
dge slong mdze nad kyis thebs pa rnams kyi phyir	
ngas kun du spyod pa'i chos dag bca' bar bya	
ste / dge slong mdze nad kyis thebs pas /	
dge 'dun gyi gnas mal dang /	
gnas khang la longs spyad par mi bya /	
khyams rnams dang /	
ji skad du bsgrags pa'i khyams la sogs par gnas par mi bya /	
dge 'dun gyi chab khungs sa dang /	
snam phyi sar 'jug par mi bya zhing /	
dge 'dun gyis de la gnas dben pa byin nas rim gro bya'o //	
dge slong mdze nad kyis thebs pas /	
kun du spyod pa'i chos ji ltar @132b bcas pa	
bzhin yang dag par blangs te 'jug par mi byed	
na / 'gal tshabs can du 'gyur ro ////	
'dul ba gzhi /	
bam po re bzhi pa /	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
bde bar gshegs pa'i na bza' chos gos lhag par bcang du rung lags sam /	
nye bar 'khor /	
mi rung ngo //	
btsun pa /	
mon dar gyi chos gos gsum du byin gyis brlabs	
nas chos gos lhag par byin gyis brlabs te bcang	
du rung lags sam /	
nye bar 'khor /	
ci dgar zad de /	
de bzhin du 'dod pa bzhin du bal dang sha na'i ras la yang rung ngo //	
sdom la /	
gso ma skra yi chos gos dang //	
gcer bu skra 'bal lo ma'i gos //	
mthang gos bcas dang g-yang gzhi dang //	
gso ras seng ras pa char sngo //	
gleng gzhi ni /	
mnyan yod na'o //	
dge slong zhig bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
bcom ldan 'das la dge slong des 'di skad ces gsol to //	
btsun pa /	
bdag gso ma'i chos gos 'chang bar 'tshal lo //	
bcom ldan 'das kyis bka' stsal pa /	
skyes bu gti mug /	
'di lta ste /	
gso ma'i chos gos 'di ni /	
mu stegs pa'i rtags yin no //	
de lta bas na /	
dge slong gis gso ma'i chos gos bcang bar mi bya'o //	
bcangs @133a *//	
na /	
'gal tshabs can du 'gyur ro //	
yang dge slong zhig 'ongs nas /	
bcom ldan 'das la 'di skad ces gsol to //	
bcom ldan 'das bdag gis skra'i chos gos 'chang bar 'tshal lo //	
bcom ldan 'das kyis bka' stsal pa /	
skyes bu gti mug /	
'di ni /	
mu stegs pa'i rtags yin no //	
zhes bya ba nas 'gal tshabs can du 'gyur ro //	
zhes bya ba'i bar gong ma bzhin du'o //	
yang dge slong zhig gis bcom ldan 'das la 'di skad ces gsol to //	
btsun pa /	
bdag gcer bu bgyid par 'tshal lo //	
bcom ldan 'das kyis bka' stsal pa /	
skyes bu gti mug /	
'di lta ste /	
gcer bu 'di ni /	
mu stegs pa'i rtags yin no //	
gzhan yang ngas chos gos gsum rjes su gnang na /	
ci'i phyir khyod gcer bu byed /	
de lta bas na /	
dge slong gis gcer bu mi bya'o //	
byas na /	
nyes pa sbom por 'gyur ro //	
de nas dge slong de gcer bu ma gnang ba	
dang bslab pa rnams spangs te nyams par gyur to	
// dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
dge slong 'di /	
gcer bu ma gnang ba dang bslab pa rnams spangs te nyams par gyur pa la gzigs /	
bcom ldan 'das kyis bka' stsal pa /	
dge slong dag /	
da ltar 'ba' zhig tu ma zad de /	
ji ltar 'das pa'i dus na yang 'di nyid ngo	
tsha med @133b pa'i skyon gyis chung ma ma thob	
pa de nyon cig /	
dge slong dag /	
sngon byung ba /	
ngang pa'i rgyal po yul 'khor skyong zhes bya ba byung ste /	
de'i bu mo rang khyim thab tshol lo //	
zhes yul phyogs sna tshogs na gnas pa'i bya rnams kyis thos nas 'dus par gyur to //	
so so nas bsam pa /	
de'i khyim thab tu bdag 'gyur ro //	
snyam mo //	
des rma bya zhig mthong nas des smras pa /	
'di ni /	
bdag gi khyim thab tu 'gyur ro //	
de la gzhan dag gis 'dis khyod khyim thab tu 'dam mo //	
zhes smras pa dang /	
so so nas des mjug ma bsgrengs nas gar byed par brtsams pa dang /	
yul 'khor skyong gis mthong nas smras pa /	
'di ni /	
ci zhig gi phyir gar byed /	
gzhan dag gis smras pa /	
khyod kyi bu mo'i khyim thab tu gyur pas so //	
des smras pa /	
ngo tsha dang khrel dang mi ldan pas /	
'di la bdag gi bu mo mi sbyin no //	
zhes pa rma bya des thos nas /	
yul 'khor skyong gi drung du song nas tshigs su bcad de smras pa /	
dbyangs snyan yid 'ong kha dog mdzes pa dang //	
'dab ma 'dom gang tshad ldan mgrin pa ni //	
nor bu bee d'urya dang 'dra gyur na //	
ci slad khyod kyi sras mo bdag mi stsal //	
yul 'khor skyong gis smras pa /	
dbyangs snyan yid 'ong kha dog mdzes pa dang //	
'dab ma 'dom gang tshad ldan mgrin pa ni //	
nor bu bee d'urya dang 'dra gyur kyang //	
'dzem med skyon gyis khyod la mi sbyin no //	
dge slong dag /	
ji snyam du sems /	
de'i tshe de'i dus @134a *//	
kyi rma bya gang yin pa de ni /	
dge slong 'di nyid yin te /	
de na yang 'di ngo tsha med pa'i skyon gyis	
chung ma ma thob nas sdug bsngal zhing yid mi	
bde nas bya'i tshogs kyi nang nas byung ngo //	
da lta'i yang 'dis gcer bu ma gnang nas sdug	
bsngal zhing yid mi bde bas dge slong gi tshogs	
kyi nang nas byung ngo //	
yang dge slong zhig gis bcom ldan 'das la 'di skad ces gsol to //	
btsun pa /	
bdag skra 'bal bar 'tshal lo //	
bcom ldan 'das kyis bka' stsal pa /	
ngas 'breg par rjes su gnang na /	
ci'i phyir khyod skra 'bal /	
skyes bu gti mug /	
'di lta ste /	
skra 'bal ba 'di ni /	
mu stegs pa'i brtul zhugs yin no //	
de lta bas na /	
dge slong gis skra 'bal bar mi bya'o //	
'bal na; 'gal tshabs can du 'gyur ro //	
yang dge slong zhig gis bcom ldan 'das la 'di skad ces gsol to //	
btsun pa /	
bdag lo ma'i bgo ba 'chang bar 'tshal lo //	
bcom ldan 'das kyis bka' stsal pa /	
skyes bu gti mug /	
'di ni /	
mu stegs pa'i brtul zhugs yin no //	
zhes bya ba nas 'gal tshabs can du 'gyur ro //	
zhes bya ba'i bar gong ma bzhin du'o //	
yang dge slong zhig gis bcom ldan 'das la 'di skad ces gsol to //	
btsun pa /	
bdag bla gos mthang gos dang bcas pas 'tsho bar 'tshal lo //	
bcom @134b ldan 'das kyis bka' stsal pa /	
skyes bu gti mug /	
ngas chos gos gsum rjes su gnang na /	
ci'i phyir khyod bla gos mthang gos dang bcas pas 'tsho bar byed /	
de lta bas na /	
dge slong gi bla gos mthang gos dang bcas pa'i chos gos kyis 'tsho bar mi bya'o //	
'tsho bar byed na /	
'gal tshabs can du 'gyur ro ////	
yang dge slong zhig gis bcom ldan 'das la 'di skad ces gsol to //	
btsun pa /	
bdag g-yang gzhi 'chang bar 'tshal lo //	
bcom ldan 'das kyis bka' stsal pa /	
gti mug /	
'di ni /	
mu stegs pa'i rgyal mtshan yin no //	
zhes bya ba nas 'gal tshabs can du 'gyur ro //	
zhes bya ba'i bar gong ma bzhin du'o //	
yang dge slong zhig gis bcom ldan 'das la 'di skad ces gsol to //	
btsun pa; bdag gso ma'i seng ras kyi chos gos 'chang bar 'tshal lo //	
bcom ldan 'das kyis bka' stsal pa /	
'di ni /	
mu stegs kyi rgyal mtshan yin no //	
zhes bya ba nas 'gal tshabs can du 'gyur ro //	
zhes bya ba'i bar gong ma bzhin du'o //	
yang dge slong zhig gis bcom ldan 'das la 'di skad ces gsol pa /	
btsun pa /	
bdag pa char 'chang bar 'tshal lo //	
bcom ldan 'das kyis bka' stsal pa /	
skyes bu gti mug /	
'di lta ste /	
pa char 'di ni /	
khyim pa'i chos yin te zhes bya ba nas 'gal tshabs can du 'gyur ro //	
zhes bya ba'i bar gong ma bzhin @135a *//	
du'o //	
yang dge slong zhig gis bcom ldan 'das la 'di skad ces gsol to //	
btsun pa /	
bdag chos gos thams cad sngon por 'chang bar 'tshal lo //	
bcom ldan 'das kyis bka' stsal pa /	
'di ni /	
khyim pa 'chang bar byed do //	
de lta bas na /	
dge slong gis chos gos thams cad sngon por bcang bar mi bya'o //	
zhes bya ba nas 'gal tshabs can du 'gyur ro //	
zhes bya ba'i bar gong ma bzhin du'o //	
de bzhin du thams cad ser ba'am /	
thams cad dmar ba'am /	
dkar ba ni /	
rung ba ma yin pa nyid do //	
sdom la /	
kha tshar ring dang gdengs ka dang //	
ral ga gtsug tor thod dang ni //	
ra bal gos dang rda bal klam //	
mchin nad kun dga' mthang gos bcas //	
yang dge slong zhig gis bcom ldan 'das la 'di skad ces gsol to //	
btsun pa /	
bdag kha tshar ring po'i chos gos 'chang bar 'tshal lo //	
bcom ldan 'das kyis bka' stsal pa /	
'di ni /	
mu stegs pa'i rtags yin no; ;zhes bya ba nas 'gal tshabs can du 'gyur ro //	
zhes bya ba'i bar gong ma bzhin du'o //	
yang dge slong zhig gis bcom ldan 'das la 'di skad ces gsol to //	
btsun pa; bdag kha tshar gdengs ka lta bu'i chos gos 'chang bar 'tshal lo //	
bcom ldan 'das kyis bka' stsal pa //	
skyes bu gti mug /	
'di ni /	
mu stegs pa'i rtags yin no //	
@135b zhes bya ba nas 'gal tshabs can du 'gyur ro //	
zhes bya ba'i bar gong ma bzhin du'o //	
yang dge slong zhig gis bcom ldan 'das la 'di skad ces gsol to //	
btsun pa /	
bdag ral ga 'chang bar 'tshal lo //	
bcom ldan 'das kyis bka' stsal pa /	
skyes bu gti mug /	
'di ni /	
khyim pa'i rtags yin no //	
zhes bya ba nas 'gal tshabs can du 'gyur ro //	
zhes bya ba'i bar gong ma bzhin no //	
yang dge slong zhig gis bcom ldan 'das la 'di skad ces gsol to //	
btsun pa /	
bdag gtsug tor bgyid par 'tshal lo //	
bcom ldan 'das kyis bka' stsal pa /	
skyes bu gti mug /	
'di ni /	
khyim pa'i rtags yin no //	
zhes bya ba nas 'gal tshabs can du 'gyur ro //	
zhes bya ba'i bar gong ma bzhin du'o //	
yang dge slong zhig gis bcom ldan 'das la 'di skad ces gsol to //	
btsun pa /	
bdag thod 'chang bar 'tshal lo //	
bcom ldan 'das kyis bka' stsal pa /	
skyes bu gti mug /	
'di ni /	
khyim pa'i rtags yin no //	
zhes bya ba nas 'gal tshabs can du 'gyur ro //	
zhes bya ba'i bar gong ma bzhin du'o //	
yang dge slong zhig gis bcom ldan 'das la 'di skad ces gsol to //	
btsun pa /	
bdag ra bal gyi gos bcang bar 'tshal lo //	
bcom ldan 'das kyis bka' stsal pa /	
skyes bu gti mug /	
'di ni /	
khyim pa'i rtags yin no //	
zhes bya ba nas 'gal tshabs can @136a *//	
du 'gyur ro //	
zhes bya ba'i bar gong ma bzhin du'o //	
yang dge slong zhig gis bcom ldan 'das la 'di skad ces gsol to //	
btsun pa /	
bdag rnga bal gyi klam 'chang bar 'tshal lo //	
bcom ldan 'das kyis bka' stsal pa /	
skyes bu gti mug /	
'di ni /	
khyim pa'i rtags yin no //	
zhes bya ba nas 'gal tshabs can du 'gyur ro; ;zhes bya ba'i bar gong ma bzhin du'o //	
tshe dang ldan pa kun dga' mchin nad can /	
dge slong med pa'i gnas sgo 'phar med pa zhig tu dbyar gnas par dam bcas te /	
de phyi rol tu byung ba dang /	
de'i snam sbyar rkun pos khyer ro //	
zhes bya ba'i bar du ste /	
de'i phyir bcom ldan 'das kyis bka' stsal pa /	
dge slong gis dge slong med pa'i gnas sgo 'phar med par dbyar gnas par dam mi bca' zhing /	
snam sbyar med par gang du yang 'gro bar mi bya'o //	
song na /	
'gal tshabs can du 'gyur ro //	
tshe dang ldan pa kun dga' bo mchin nad can	
na ba de'i nad g-yog tshe dang ldan pa kun	
dga' bo byed pa las char bab pa dang /	
de snam sbyar gyon te 'gro ba'i spro ba med nas /	
bcom ldan 'das kyis bka' stsal pa /	
mthang gos bla gos su bcas pas 'gro bar bya'o //	
gzhan yang snam sbyar gzhag tu rung ba ni /	
lnga ste /	
dge slong dang bcas pa'i gnas sgo 'phar dang bcas pa @136b dang /	
char bab pa'am char 'bab tu dogs pa dang /	
'bab chu'i pha rol tu 'gro bar 'dod pa dang /	
sra brkyang bting ba'i gnas dang /	
dge 'dun gyis gnang ba byin par gyur pa'o //	
bar sdom gyi tshigs su bcad pa /	
dbyar dang dge tshul nyid dag gi /	
'byung ba gnyis po dag dang ni //	
rnyed pa chung dang 'gyod pa dang //	
dge 'dun rnyed dang de de yin //	
bcom ldan 'das kyis dge slong rnams kyis chos gos kyi rnyed pa sbyin par bya'o zhes gsungs na /	
dge slong rnams kyis dgag dbye byas pa'i mod kho na la ljongs rgyur dong ba dang /	
de rnams kyi rnyed pa sus kyang ma blangs na /	
bcom ldan 'das kyis bka' stsal pa /	
de'i rnyed pa len du gzhug pa'i phyir dge slong la bcol nas 'gro bar bya'o //	
ma bcol ba'i dge slong gzhan dag gis blangs pa dang /	
dge slong rnams phan tshun rtsod par gyur nas /	
bcom ldan 'das kyis bka' stsal pa /	
ma bcol ba'i dge slong gis rnyed pa blang bar mi bya'o //	
blangs na /	
'gal tshabs can du 'gyur ro //	
bcol ba'i dge slong gzhan dag gis ma blangs nas bcom ldan 'das kyis bka' stsal pa /	
de rnams kyis thams cad mngon par bya'o //	
dge tshul rnams dong nas sus kyang rnyed pa ma blangs so //	
bcom ldan 'das kyis bka' stsal pa /	
de rnams kyi mkhan po dang /	
slob dpon dag gis blang bar bya'o //	
dge slong dag rnyed pa chung du dag 'gyed par byed pa na /	
rnyed pa chung du yin no //	
@137a *// snyam nas dong ba rnams kyi ma byin pa dang /	
bcom ldan 'das kyis bka' stsal pa /	
gang la bcol ba de rnams kyis blang bar bya'o //	
gzhan dag gis ma bcol bar dong ba dang /	
de rnams kyi sus kyang ma blangs la /	
dge slong rnams kyis kyang 'gyod pas ma blangs pa dang /	
bcom ldan 'das kyis bka' stsal pa /	
blang bar bya ste /	
de la 'gyod par mi bya'o //	
rnyed pa chung du gzhan dag bgor mchog nas /	
bcom ldan 'das kyis bka' stsal pa /	
gzhan dag dang bsres la gtsug lag khang na gnas pa rnams kyis bgo bar bya ste /	
de la 'gyod par mi bya'o //	
bcol bas rnyed pa chung du ma blangs na /	
ma sha ka lnga'i rin yan chad ni /	
nges par bda' bar bya'o //	
ri bor zhig na khyim bdag cig yod pa des gtsug lag khang zhig brtsigs nas /	
de na gal te dge slong brgya gnas na /	
ras yug brgya 'bul lo //	
de bzhin du dge slong gcig gnas na yang ras yug brgya kho na 'bul lo //	
zhes bya ba'i bar du'o //	
ji tsam dus gzhan zhig na /	
gtsug lag khang de nyid du rgan zhugs gnyis shig dbyar gnas pa las /	
khyim bdag des ras yug brgya bskur ba de gnyis kyis blangs nas /	
phan tshun dpyad nas gcig gis smras pa /	
rnyed pa 'di ni /	
dge 'dun gyir 'gyur ro //	
gcig shos kyis smras pa /	
bdag cag kho na'i 'gyur ro //	
gal te de lta na longs shig /	
des @137b smras pa /	
phan tshun rtsod par mi 'gyur grang /	
ji tsam na gcig gis kyang ma blangs /	
de gnyis kyis yang dpyad pa /	
de la ji ltar bsgrub par bya /	
gcig gis smras pa /	
dge slong rnams bos la de rnams dang lhan cig bgo'o //	
gcig shos kyis smras pa /	
de bzhin du byas na su 'gro /	
gang gzhon pa'o //	
gos rnams sus srung /	
gang gzhon pas so //	
de ltar mi nus kyi /	
gang gzhon pa ni /	
'gro'o //	
gang rgan pa des ni /	
gos rnams srung ngo //	
de bzhin du bya'o //	
zhes gzhon pa shos dge slong rnams 'bod pa'i phyir mnyan yod du song ngo //	
drug sde rnams kyi kun tu spyod pa ni /	
drug sde rnams kyis rgyal bu rgyal byed kyi tshal	
gyi sgo res mos res mos kyis mi stongs par	
byed pa yin pas /	
nye dga' rgyal bu rgyal byed kyi tshal gyi sgo na 'dug pa des /	
rgyang ring po kho na nas mgo spra ba'i me tog ltar skya ba /	
smin ma 'phyang ba zhig mthong nas bsam pa /	
dge slong gnas brtan 'di 'ga' zhig 'ong gi /	
de bsur 'gro'o //	
snyam nas /	
gnas brtan /	
byon pa legs so //	
byon pa legs so //	
slob dpon phyag 'tshal lo //	
des bsam pa /	
'di ni /	
slob dpon yang mi shes /	
mkhan po yang mi shes te /	
'di ni /	
rgan zhugs shig yin no //	
snyam du rig nas smras pa /	
rgan zhugs /	
khyod gang nas 'ongs /	
ri bor che ge mo zhig nas so //	
ci /	
de na gtsug lag khang yod dam /	
gtsug lag khang yod do //	
ci /	
de gtsug lag @138a *//	
gang yin nam /	
'on te phongs pa yin /	
des ji ltar gyur pa rnams smras pa dang /	
khyod don ci zhig la 'ongs /	
dge slong rnams dang bgo ba'i phyir ro //	
gal te de lta na /	
nga kho nas khyod la snying brtse ba'i phyir 'gro bar bya'o //	
slob dpon /	
legs so //	
nye dgas bsam pa /	
gal te 'di bdag gi thad nas gzhan du song na /	
skye bo'i tshogs chen pos shes par 'gyur gyi /	
legs par bsrung bar bya'o //	
snyam nas des de ngal bsor bcug ste dus ma yin pa'i btung ba dag blud nas /	
ci nas kyang bre mo gtam gyis nam sros kyi	
bar du brongs nas mal bzang po bshams te rkang	
pa bkru ba dang /	
rkang pa bsku ba byin nas ji tsam gnyid log par gyur pa de srid du bsdad do //	
de nas nye dga' gsang 'phel bar mi 'gyur grang	
snyam pa'i 'tsher bas mtshan mo de 'das bar byas	
so // de nas de nang par sngar langs te	
rgan zhugs khrid nas rings pa rings par song ste	
so // / rim gyis ri bor du phyin pa dang /	
de nas gtsug lag khang du gnas pa'i rgan zhugs gcig shos des /	
'ongs pa legs so //	
zhes kun dga' bar 'gyur pa'i tshig smras nas /	
de gnyis ngal sros pa dang /	
khong gsum can /	
yang gnas gcig tu 'tshogs nas nye dgas smras pa /	
rnyed pa bgos shig /	
gnas brtan /	
bgo'o //	
nye dgas rgan zhugs gcig la smras @138b pa /	
rgan zhugs /	
khyod kyis bgos shig /	
gnas brtan /	
bdag mi bgod do //	
de ci'i phyir zhe na /	
bdag la nyes pa byung na mi rung ngo //	
gcig shos la yang smras pa /	
rgan zhugs /	
khyod kyis bgos shig /	
des kyang de bzhin du smras pa dang /	
nye dgas smras pa /	
khyod ni /	
nyes pa byung bas 'jigs kyi /	
nye dga' ni /	
spyi'u tshugs su sems can dmyal bar 'gro bar 'gyur bar 'dod dam ci /	
nye dgas bsam pa /	
rgan zhugs 'di gnyis bsdongs kyi /	
dbyen bya'o //	
snyam nas /	
de nas de gnyis kyi rgyun du rung ba'i las	
byed pa'i g-yog po mthong nas gcig gi drung du	
song ste dris pa /	
rgan zhugs /	
khyod kyis 'dir ci dag byas /	
gnas brtan /	
bdag gis gtsug lag khang dag tu rtag tu chag chag btag /	
phyag dar dang /	
ba'i lci ba 'jam pos byug pa byas so //	
rgan zhugs /	
gal te chag chag dang /	
phyag dar byas pa kho nas rnyed pa thob na lta /	
nye dgas gtsug lag khang thams cad chag chag dang /	
phyag dar bya'o //	
'on kyang 'dir rnyed pa byung ba gang yin pa de ni /	
rgan zhugs /	
gcig shos de'i mthus yin te /	
de gtsug lag khang du dus dus su chos 'don	
pa'i sbyin pa byed pas chos 'don pa don du	
gnyer ba'i lha spro ba dang ldan par gyur te	
/ des na rnyed pa rnyed par gyur gyi /	
'dis ci byin pa de blang bar bya ste /	
'khang par mi bya'o //	
des de gnad la bab pas skyengs nas cang mi smra bar 'dug go /	
de nas gcig shos kyi drung du song nas smras @139a *//	
pa; rgan zhugs /	
khyod kyis 'dir ci dag byas /	
gnas brtan /	
bdag gis 'di ru dus dus su chos bsgrags pa'i sbyin pa byas so //	
rgan zhugs /	
gal te chos bsgrags pas rnyed pa thob na lta /	
nye dgas 'greng ba dang /	
'gro ba dang /	
'dug pa dang /	
nyal bas dus thams cad du chos bshad do //	
rnyed pa gang cung zad grub pa de thams cad ni /	
rgan zhugs gcig shos de'i mthus yin te /	
des gtsug lag khang 'dir chag chag dang /	
phyag dar dang /	
ba'i lci ba 'jam pos byug pa byas so //	
bcom ldan 'das kyis phyag dar byed pa la yon tan lnga yod de; lnga gang zhe na /	
bdag nyid kyi sems dang bar 'gyur ba dang /	
gzhan gyi sems dang bar 'gyur ba dang /	
lha rnams yid dga' bar 'gyur ba dang /	
mdzes par 'gyur ba'i dge ba'i rtsa ba gsog par 'gyur ba dang /	
lus zhig nas bde 'gro mtho ris kyi 'jig rten gyi lha rnams su skye bar 'gyur ro //	
zhes bka' stsal to //	
de lta bas na /	
gtsug lag khang phyag dar byas pas yon bdag mngon par dad par gyur la /	
lha yid dga' bar gyur te /	
des na der rnyed pa byung bar gyur to //	
de bas na de'i mthus 'dir rnyed pa byung bas des ci byin pa de blang bar bya ste /	
'khang bar mi bya'o //	
de yang gnad la phab pas skyengs nas cang mi smra bar 'dug go /	
de gnyis spobs pa med par byas nas smras pa /	
rgan zhugs dag /	
bcom ldan 'das kyis gsol @139b ba'i las mi 'khrugs	
pa gsungs pa'i thabs gzhan yod pas gsol ba byas	
la bgo'o // de gnyis kyis sngar smra phab pas smras pa /	
gnas brtan /	
ci dgyes pa de bzhin du mdzod cig /	
de nas nye dgas cha gsum du byas te /	
cha gnyis kyi bar du ni /	
rang nyid 'dug go /	
de gnyis kyi bar du ni /	
cha gcig bzhag nas gsol ba bya bar brtsams pa /	
rgan zhugs /	
khyed nyon cig /	
khyed gnyis dang 'di gcig /	
'di gnyis dang kho bo gcig ste /	
de ltar na gsum gsum mo //	
'di ni /	
gsol ba'o //	
de nas cha gnyis ni /	
bdag nyid kyis blangs so //	
cha gcig ni /	
de gnyis la byin pa dang /	
de gnyis kyis smras pa /	
gnas brtan /	
'di kho na las bdag cag gnyis rtsod par 'gyur gyi /	
khyod kho nas bdag cag la bgos shig /	
des bgo bar brtsams nas /	
de nas ras yug gcig kha khyer du 'dug pa	
de yang blangs nas ras rnams bam por bcings te	
song ngo // de nas rim gyis mnyan yod du phyin pa dang /	
de dge slong rnams kyis mthong nas smras pa /	
btsun pa nye dga'/	
khyod kyis su zhig shi ba mthong /	
des ji ltar gyur ba rgyas par smras pa dang /	
de rnams kyis smras pa /	
khyod de ltar byed pa brtags pa yin nam /	
mi mdza' ba rnams kyi mgrin pa rdog pas mnan nas so //	
skabs de /	
dge slong rnams kyis bcom ldan 'das la gsol pa dang /	
bcom ldan 'das kyis dgongs pa /	
nyes dmigs gang ci byung ba ni /	
dge slong rnams gzhan gyi rnyed pa la thob rgyal byed pa las @140a *//	
gyur gyi /	
de lta bas na /	
dge slong gzhan gyi rnyed pa la thob rgyal mi bya'o //	
thob rgyal byas na /	
'gal tshabs can du 'gyur ro //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
tshe dang ldan pa nye dgas rgan zhugs de gnyis chos kyi sgo nas bslus pa la gzigs /	
bcom ldan 'das kyis bka' stsal pa /	
dge slong dag /	
da ltar 'ba' zhig tu ma zad de /	
'das pa'i dus na ji ltar 'dis rgan zhugs gnyis bslus pa de nyon cig /	
dge slong dag /	
sngon byung ba /	
'bab chu'i ngogs shig na sram gnyis shig gnas pa las /	
de gnyis gang gi tshe chu'i nang du zhugs pa na nya skam la thon par 'gyur zhing /	
gang gi tshe skam la dong ba de'i tshe chu'i	
nang du dong nas cung zad kyang mi rnyed do	
// de nas de gnyis kyis gros byas pa /	
bdag cag las gcig ni /	
chu'i nang du 'gro'o //	
gcig shos kyis ni /	
skam la ste /	
rnyed pa gang yin pa de ni /	
spyir bya'o //	
de na gcig ni /	
chur song ngo //	
gcig shos ni /	
skam la ste /	
de la chur zhugs pa gang yin pas nya rnams dkrogs te skam la bton nas /	
de rnams skam la gnas pas bsad do //	
chu la gnas pa ni /	
chu la gnas pa nyid kyis so //	
ji tsam na nya'i phung po chen por gyur pa dang /	
gcig gis smras pa /	
khyod kyis bgos shig /	
gcig shos kyis smras pa /	
bdag mi bgod do //	
ci'i @140b phyir /	
bdag la nyes pa byung na mi rung ngo //	
des kyang smras pa /	
gal te de lta na /	
bdag la yang nyes pa 'di nyid yin no //	
de gnyis sems khong du chud cing 'dug pa las /	
ji tsam na wa bzhin rgyas zhes bya ba /	
de gnyis kyi drung du 'ongs nas des smras pa /	
tsha bo dag /	
ci ste khong du chud cing 'dug /	
zhang po /	
bdag cag ni /	
nya rnyed pas so //	
ci ste mi bgod /	
zhang po /	
nyes pas 'jigs so //	
khyod ni /	
nyes pas 'jigs la /	
bzhin rgyas ni /	
rkang pas spyi'u tshugs su sems can dmyal bar 'gro bar 'gyur bar 'dod dam ci /	
bzhin rgyas kyis bsams pa /	
'di gnyis bsdongs kyi /	
dbye bar bya'o //	
snyam nas /	
de nas de gnyis kyi rtag tu g-yog byed pa rus sbal zhig mthong nas /	
gcig gi drung du song ste dris pa /	
tsha bo /	
khyod kyis 'dir ci dag byas /	
zhang po /	
bdag chur zhugs te bdag chur zhugs nas nya rnams dkrogs te skam la thon pa dang /	
'dis bsad do //	
tsha bo /	
gal te chur zhugs pas cung zad thob na lta /	
bzhin rgyas rtag tu chu nang du 'gro'o //	
skam la 'gro ba de ni /	
sdong dum gyi 'jigs pa dang /	
tsher ma'i 'jigs pa dang /	
gcan gzan gyi 'jigs pa dang /	
mi'i 'jigs pa dang /	
ngam grog gi 'jigs pa yod do //	
gzhan yang /	
gal te des ma bsad na /	
khyod kyis dkrogs kyang ci phan /	
mdor na 'dir nya rnyed pa gang yin pa de rnams ni /	
de'i mthu yin pas /	
'dis ci byin pa de blang bar bya ste /	
'khang par mi bya'o //	
des de gnad @141a *//	
la phab pas skyengs nas cang mi smra bar 'dug go /	
de nas gcig shos kyi drung du song nas smras pa /	
tsha bo /	
khyod kyis 'dir ci dag byas /	
zhang po /	
bdag gis skam la song ste bdag gis skam la thon pa'i nya rnams bsad do //	
tsha bo /	
gal te skam la song nas cung zad thob na lta /	
bzhin rgyas rtag tu skam la 'gro'o //	
chur 'gro ba de ni /	
dba' klong gi 'jigs pa dang /	
rus sbal gyi 'jigs pa dang /	
chu srin byis pa gsod kyi 'jigs pa dang /	
chu srin kumbhi ra'i 'jigs pa dang /	
chu'i 'jigs pa yod do //	
gzhan yang /	
gal te des ma dkrogs na; khyod kyis ji ltar gsad /	
mdor na 'dir nya rnyed pa gang yin pa de rnams ni /	
de'i mthu yin pas des ci byin pa de blang bar bya ste /	
'khang par mi bya'o //	
des de gnad la phab pas skyengs nas cang mi smra bar 'dug go /	
bzhin rgyas kyis smras pa /	
tsha bo dag /	
'di la tshigs su bcad pa'i dbyangs kyis mi g-yo bar bgo ba'i thabs yod do //	
de sngar sma phab pas smras pa /	
zhang po; ci dgyes pa de bzhin du mdzod cig /	
bzhin rgyas kyis cha gsum du bgos te /	
nya'i mjug ma rnams gcig tu byas /	
mgo bo rnams gcig tu byas /	
bar gyi cha rnams gcig tu byas nas tshigs su bcad de smras pa /	
thang la rgyu bas mjug ma ste /	
gting du rgyu bas mgo bo'o //	
bar gyi lus ni gang yin pa //	
de ni chos la gnas pas bkur //	
bzhin rgyas kyis @141b bsam pa /	
'di gnyis bslus pas bdag rnyed pa dang ldan no //	
snyam nas des nya chen po zhig gi rked pa khyer te ma'i drung du song ba dang /	
de nas de'i ma mgu nas tshigs su bcad pa'i dbyangs kyis dris pa /	
bzhin rgyas khyod ni gang nas 'ongs //	
mgo yang med cing mjug med pa'i //	
nya po che zhig thogs nas ni //	
shin tu don grub ga las 'ongs //	
des smras pa /	
gang phyir blun po rtsod gyur cing //	
chos dang chos min mi shes pas //	
rgyal po'i mdzod ni 'phel ba ltar //	
des ni chog shes 'tsho bar 'gyur //	
des kyang tshigs su bcad pas smras pa /	
rgyas pas blta na sdug pa khyod //	
pha rol mnan pa shin tu legs //	
de gnyis kyang ni mgu gyur la //	
khyed kyang rnyed pa phun sum tshogs //	
dge slong dag /	
ji snyam du sems /	
de'i tshe de'i dus kyi wa bzhin rgyas gang yin pa de ni /	
nye dga' 'di nyid yin no //	
sram gnyis po gang yin pa de ni /	
rgan zhugs 'di gnyis yin te /	
de na yang de gnyis 'dis bslus la /	
da ltar yang de gnyis bslus so //	
gleng gzhi ni /	
mnyan yod na'o //	
ri por zhig na khyim bdag cig yod pa des gtsug lag khang zhig brtsigs nas /	
der dge slong brgya dbyar gnas par dam bcas so //	
khyim bdag de'i blo skyes pa /	
ras yug brgya bsgrubs te dge slong gi dge 'dun gdugs tshod gsol nas /	
dge slong re re la yang ras yug re re bskon no //	
snyam mo //	
ji tsam na nye dgas khyim bdag che ge mo zhig gis dge slong @142a *//	
gi dge 'dun gdugs tshod gsol te /	
re re la yang ras yug re re bskon no //	
zhes thos so //	
thos nas kyang bsam pa /	
gal te de las ras yug cig ma grub na; bdag nye dga'am yin no //	
snyam nas de mgron du ma bos bzhin du song ngo //	
khyim bdag gis dge slong gi dge 'dun gdugs tshod gsol nas ras rnams 'brim pa na /	
nye dgas ras gcig blangs nas myur ba myur bar song ngo //	
ji tsam na dge slong gcig gi ras chad do //	
khyim bdag gis smras pa /	
'phags pa dag /	
bdag gis ras brgya legs par bgrangs te 'tshal te mchis na /	
'phags pa 'ga' zhig gis ras yug gnyis bsnams par ma gyur grang /	
dge slong rnams kyis smras pa /	
khyim bdag /	
de ltar su zhig byed /	
'on kyang btsun pa nye dga' khyod kyis spyan drangs sam /	
'phags pa dag /	
bdag gis spyan ma drangs so //	
des ras de khyer nas song ngo //	
de nas khyim bdag de smod par brtsams pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis dgongs pa /	
nyes dmigs gang ci byung ba ni /	
dge slong dag mgron du ma bos par gzhan gyi	
rnyed pa la thob rgyal byed pa las gyur gyi	
/ de lta bas na /	
dge slong gis mgron du ma bos par gzhan gyi rnyed pa la thob rgyal mi bya'o //	
thob rgyal byed na /	
'gal tshabs can du 'gyur ro //	
dge slong rnams @142b the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
tshe dang ldan pa nye dga' g-yar ma drangs par	
gzhan gyi rnyed pa la thob rgyal bgyid pa la	
gzigs / bcom ldan 'das kyis bka' stsal pa /	
dge slong dag /	
da ltar 'ba' zhig tu ma zad de /	
ji ltar 'das pa'i dus na yang nye dgas mgron	
du ma bos par gzhan gyi rnyed pa la thob	
rgyal byas pa de nyon cig /	
dge slong dag /	
sngon byung ba /	
ri bor zhig na bram ze 'khor la dbang bsgyur ba zhig yod de /	
des bram ze'i khye'u brgya zla ba gsum du mgron	
du bos te zan byin nas de'i blo skyes pa	
/ bram ze'i khye'u re re la yang ras yug re re bskon no //	
snyam mo //	
de dang ha cang yang mi ring ba zhig na /	
bram ze rgan po zhig gnas pa des thos nas /	
de rgan po'i mthar 'dug ste /	
thog mar zos nas ras yug gcig khyer nas song ngo //	
bram zes ras rnams 'brim par byed pa na /	
ji tsam na bram ze'i khye'u gcig gi ras chad nas des dris pa /	
shes ldan dag /	
bdag gis ras yug brgya legs par bgrangs te 'ongs na /	
bram ze'i khye'u 'ga' zhig gis ras yug gnyis blangs bar ma gyur grang /	
de rnams kyis smras pa /	
de ltar su zhig bgyid /	
'on kyang khyod kyis bram ze rgan po mgron du bos sam /	
bdag gis mgron du ma bos so //	
des ras yug de thog mar blangs nas song ngo //	
bram ze des smad par brtsams so //	
dge slong dag /	
ji snyam du sems @143a *//	
de'i tshe de'i dus kyi bram ze rgan po gang yin pa de ni /	
nye dga' 'di nyid yin te /	
de na yang de mgron du ma bos so //	
da lta na yang ngo //	
gleng gzhi ni; mnyan yod na'o //	
ri bor zhig na khyim bdag cig yod pa des /	
gtsug lag khang zhig brtsigs nas der dge slong gcig dbyar gnas par dam bcas pa las /	
de ldang ba phun sum tshogs pa zhig pas /	
des nyi ma re re zhing gtsug lag khang byug pa dang phyag dar byed do //	
gtsug lag khang de ni /	
sa phyogs dben zhing bzang ba'i phyogs su brtsigs la /	
shing sna tshogs kyis mdzes par byas pa ngang pa dang /	
khrung khrung dang /	
rma bya dang /	
ne tso dang /	
ri skegs dang /	
khu byug rnams skad 'byin pa /	
me tog dang /	
'bras bu sna tshogs kyis mdzes par byas pa yin no //	
ji tsam na ded dpon 'byor pa rgya chen po dang ldan pa zhig /	
gtsug lag khang der dgongs btab pa las /	
des gtsug lag khang de mdzes pa dang /	
nye ba'i tshal mdzes pa dag mthong nas mngon par dad par gyur te /	
dge slong gi dge 'dun ma mthong yang de'i ched	
du rnyed pa phal mo che zhig bskur nas de	
nang par sngar langs te song ngo //	
dge slong de /	
'dzem bag can zhig pas /	
rnyed pa 'di ni /	
dge 'dun gyi yin no //	
zhes 'gyod pas ma blangs par bgo ba'i phyir dge slong rnams tshol bar byed pa'i skabs de /	
dge slong rnams kyis bcom @143b ldan 'das la gsol ba dang /	
bcom ldan 'das kyis bka' stsal pa /	
gal te dge slong gis ba'i lci ba'i khang par	
dbyar gnas par dam bcas par gyur kyang der gal	
te bram ze dang /	
khyim bdag rnams kyis dge 'dun gyi ched du rnyed pa nyung ngu'am /	
phal mo cher phul na /	
de na gnas pa gcig gam /	
gnyis sam /	
rab tu mang po gang yin pa de rnams kho na'i ste /	
de la 'gyod par mi bya'o //	
sdom la /	
bye ba rnams la skal ba ni //	
sbyin dang drang srong rgyu ba las //	
dge 'dun dang ni chos gos kyi //	
rnyed pa brgyad du bya ba'o //	
gleng gzhi ni /	
mnyan yod na'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
dbyar gyi nang logs su dge 'dun bye bar gyur na /	
rnyed pa stsal bar bgyi'am /	
mi stsal bar bgyi /	
bcom ldan 'das kyis bka' stsal pa /	
nye bar 'khor /	
kha cig la ni /	
sbyin no //	
kha cig la ni /	
mi sbyin no //	
gang la stsal bar bgyi /	
chos dang mthun pa'i phyogs la'o //	
btsun pa /	
dbyar gyi nang logs su dge slong gis bslab pa phul te nyams par gyur na /	
rnyed pa stsal bar bgyi'am /	
mi stsal bar bgyi /	
nye bar 'khor /	
kha cig la ni /	
sbyin no //	
kha cig la ni /	
mi sbyin no //	
gang la stsal bar bgyi /	
gang yun ring du gnas pa la'o //	
btsun pa /	
dbyar gyi nang logs su dge slong gum par gyur na /	
rnyed pa stsal bar bgyi'am /	
rnyed pa stsal bar mi bgyi /	
nye bar 'khor /	
kha cig la ni /	
sbyin @144a *//	
no; ;kha cig la ni /	
mi sbyin no //	
gang la stsal bar bgyi //	
gang yun ring du gnas pa la'o //	
ri bor zhig na khyim bdag cig yod pa des /	
yo byad thams cad dang ldan pa'i gtsug lag khang zhig brtsigs so //	
tshe dang ldan pa sh'a ri'i bu ljongs rgyu zhing song ba las /	
gtsug lag khang der phyin pa dang /	
khyim bdag des zas byin nas ras yug lnga brgya byin pa dang /	
des ras yug lnga brgya po de rnams gtsug lag khang de nyid du phul nas song ngo //	
ji tsam na de'i lhan cig gnas pa drang srong len dang /	
drang srong byin gnyis ljongs rgyu zhing dong ba las /	
ri bor de nyid du phyin nas khyim bdag des	
de gnyis la'ang zan byin nas ras yug lnga brgya	
byin no // dge slong rnams kyis smras pa /	
tshe dang ldan pa dag /	
khyed kyi mkhan pos khyim bdag de la ras yug	
lnga brgya thob pa de rnams bdag cag kho na	
la bgos kyi / de ring gi rnyed pa 'di rnams bdag cag kho nas thob par 'gyur ro //	
de gnyis kyis smras pa; mkhan po ni /	
bsod nams che ba /	
shes rab dang ldan pa yin te /	
des lan 'ga' khyed cag la byin par zad do //	
de rnams kyis slar lan glan par brtsams pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
rnyed pa brgyad po 'di dag ste /	
brgyad gang zhe na /	
mtshams kyis thob pa'i @144b rnyed pa dang /	
khrims kyis thob pa'i rnyed pa dang /	
rten gyis rnyed pa dang /	
dge 'dun gyir brtags pa dang /	
dge slong gir brtags pa dang /	
dbyar gyi dang /	
mngon sum dang /	
so sor bstan pa'o //	
mtshams kyis thob pa'i rnyed pa gang zhe na /	
'di lta ste /	
gnas gnyis la gso sbyong gcig pa ste /	
gtsug lag khang de gnyis kyi rnyed pa gang yin pa de ni /	
gtsug lag khang de gnyis ka'i gnyug mar gnas pa'i dge slong rnams kyi yin no //	
de la gnyug mar gnas pa'i dge slong rnams kyis	
brgya la gso sbyong tha dad par dam bcas na	
/ de la rnyed pa grub pa gang yin pa de ni /	
gtsug lag khang de nyid du sbyin no //	
gso sbyong tha dad pa nyid kyis de'i gnyung mar	
gnas pa'i dge slong rnams kyi longs spyod par bya	
ste / 'di ni /	
mtshams kyis thob pa'i rnyed pa zhes bya'o //	
khrims kyis thob pa'i rnyed pa gang zhe na /	
'di lta ste /	
dge slong rnams kyis 'di lta bu'i khrims su bca' ba /	
khyed kyi ni /	
khyim che ge mo zhig go /	
kho bo cag gi ni /	
khyim che ge mo zhig go /	
lam po che dang /	
tshong 'dus dang /	
bzhi mdo dang /	
sum mdo ni /	
spyi'i yin no //	
zhes bya ba nas dbyar gnas par dam bcas pa las /	
gal te bram ze dang khyim bdag de rnams kyis	
dam bcas pa rnams kyi gnas su dam bcas pa	
dang / dam ma bcas pa'i dge slong rnams zan byin nas /	
dam bcas pa rnams la rnyed pa phul la /	
dam ma bcas pa rnams la chu drangs na /	
rnyed pa gang dbang @145a *//	
bar 'gyur zhe na /	
dam bcas pa rnams kho na'o //	
dam bcas pa rnams kyi gnas su dam bcas pa dang /	
dam ma bcas pa'i dge slong rnams zan byin nas /	
dam bcas pa rnams la chu drangs la /	
dam ma bcas pa rnams la rnyed par phul na /	
rnyed pa gang dbang bar 'gyur zhe na /	
dam bcas pa kho na'o ////	
'dul ba gzhi bam po re lnga pa /	
dam bcas pa rnams kyi gnas su dam bcas pa dang /	
dam ma bcas pa'i dge slong rnams zan byin nas /	
dam bcas pa rnams la rnyed pa phul la /	
dam ma bcas pa nyid la chu drangs na /	
rnyed pa gang dbang bar 'gyur zhe na /	
dam bcas pa rnams kho na'o //	
dam bcas pa rnams kyi gnas su dam bcas pa dang /	
dam ma bcas pa'i dge slong rnams zan byin nas rgan pa'i mthar rnyed pa phul la /	
dam bcas pa rnams la chu drangs na /	
rnyed pa gang dbang bar 'gyur zhe na /	
dam bcas pa rnams kho na'o //	
dam bcas pa rnams kyi gnas su dam bcas pa dang /	
dam ma bcas pa'i dge slong rnams zan byin nas /	
dam bcas pa rnams la rnyed pa phul la /	
rgan pa'i mthar chu drangs na /	
rnyed pa gang dbang bar 'gyur zhe na /	
dam bcas pa rnams kho na'o //	
dam bcas pa rnams kyi gnas su dam bcas pa dang /	
dam ma bcas pa'i dge slong rnams zan byin nas /	
rgan pa'i mthar rnyed pa phul la /	
dam ma bcas pa rnams @145b la chu drangs na /	
rnyed pa gang dbang bar 'gyur zhe na /	
dam bcas pa rnams kho na'o //	
dam bcas pa rnams kyi gnas su dam bcas pa dang /	
dam ma bcas pa'i dge slong rnams zan byin nas /	
rgan pa'i mthar 'dug la /	
dam bcas pa rnams la rnyed pa phul la /	
dam ma bcas pa rnams la chu drangs na /	
rnyed pa gang dbang bar 'gyur zhe na /	
dam bcas pa rnams la kho na'o //	
dam bcas pa rnams kyi gnas su dam bcas pa dang /	
dam ma bcas pa'i dge slong rnams zan byin nas /	
dam ma bcas rnams la rnyed pa phul la /	
rgan pa'i mthar chu drangs na /	
rnyed pa gang dbang bar 'gyur zhe na /	
dam bcas pa rnams kho na'o //	
dam bcas pa rnams kyi gnas su dam bcas pa dang /	
dam ma bcas pa'i dge slong rnams zan byin nas /	
rgan pa'i mthar rnyed pa phul la /	
rgan pa'i mthar chu drangs na /	
rnyed pa gang dbang bar 'gyur zhe na /	
dam bcas pa rnams kho na'o //	
ji ltar dam bcas pa rnams kyi gnas su dam bcas pa dang /	
dam ma bcas pa'i dge slong rnams zan byin nas	
zhes bya ba rnam grangs dgu yin pa de bzhin	
du dam ma bcas pa rnams kyi gnas su dam	
bcas pa'i dge slong rnams zan byin nas zhes bya	
ba rnam grangs dgu'o //	
gal te bram ze dang /	
khyim bdag de rnams kyis lam po che dang /	
tshong 'dus dang /	
bzhi mdo dang /	
sum mdo rnams su dam bcas pa dang /	
dam ma bcas pa'i dge slong rnams zan byin nas /	
dam bcas pa rnams @146a *//	
la rnyed pa phul la /	
dam bcas pa rnams kho na la chu drangs na /	
rnyed pa gang dbang bar 'gyur zhe na /	
gnyi ga'o //	
lam po che dang /	
tshong 'dus dang /	
bzhi mdo dang /	
sum mdo rnams su dam bcas pa dang /	
dam ma bcas pa'i dge slong rnams la zan byin nas /	
dam bcas pa rnams la rnyed pa phul la /	
dam ma bcas pa rnams la chu drangs na /	
rnyed pa gang dbang bar 'gyur zhe na /	
gnyi ga'o //	
lam po che dang /	
tshong 'dus dang /	
bzhi mdo dang /	
sum mdo rnams su dam bcas pa dang /	
dam ma bcas pa'i dge slong rnams zan byin nas /	
dam ma bcas pa rnams la rnyed pa phul la /	
dam bcas pa rnams la chu drangs na /	
rnyed pa gang dbang bar 'gyur zhe na /	
gnyi ga'o //	
lam po che dang /	
tshong 'dus dang /	
bzhi mdo dang /	
sum mdo rnams su dam bcas pa dang /	
dam ma bcas pa'i dge slong rnams zan byin nas /	
dam ma bcas pa rnams la rnyed pa phul la /	
dam bcas pa rnams kho na la chu drangs na /	
rnyed pa gang dbang bar 'gyur zhe na /	
gnyi ga'o //	
lam po che dang /	
tshong 'dus dang /	
bzhi mdo dang /	
sum mdo rnams su dam bcas pa dang /	
dam ma bcas pa'i dge slong rnams zan byin nas /	
rgan pa'i mthar rnyed pa phul la /	
dam bcas pa rnams la chu drangs na /	
rnyed pa gang dbang bar 'gyur zhe na /	
gnyi ga'o //	
lam po che dang /	
tshong 'dus dang /	
bzhi mdo dang /	
sum mdo rnams su dam bcas pa dang /	
@146b dam ma bcas pa'i dge slong rnams la zan byin nas /	
dam bcas pa rnams la rnyed pa phul la /	
rgan pa'i mthar chu drangs na /	
rnyed pa gang dbang bar 'gyur zhe na /	
gnyi ga'o //	
lam po che dang /	
tshong 'dus dang /	
bzhi mdo dang /	
sum mdo rnams su dam bcas pa dang /	
dam ma bcas pa'i dge slong rnams zan byin nas /	
rgan pa'i mtha' logs su rnyed pa phul la /	
dam ma bcas pa rnams la chu drangs na /	
rnyed pa gang dbang bar 'gyur zhe na /	
gnyi ga'o //	
lam po che dang /	
tshong 'dus dang /	
bzhi mdo dang /	
sum mdo rnams su dam bcas pa dang /	
dam ma bcas pa'i dge slong rnams zan byin nas	
dam ma bcas pa rnams la rnyed pa phul la	
/ rgan pa'i mthar chu drangs na /	
rnyed pa gang dbang bar 'gyur zhe na /	
gnyi ga'o //	
lam po che dang /	
tshong 'dus dang /	
bzhi mdo dang /	
sum mdo rnams su dam bcas pa dang /	
dam ma bcas pa'i dge slong rnams zan byin nas rgan pa'i mthar rnyed pa phul la /	
rgan pa'i mtha' nyid du chu drangs na /	
rnyed pa gang dbang bar 'gyur zhe na /	
gnyi ga'o //	
ji ltar dam bcas pa rnams la rnam pa dgu	
yin pa de bzhin du dam ma bcas pa rnams	
la yang brjod par bya ste /	
'di ni /	
khrims kyis thob pa'i rnyed pa zhes bya'o //	
rten gyis rnyed pa gang zhe na /	
dge slong skyes pa'am /	
bud med dam /	
ma ning gang la brten te dbyar gnas par dam	
bcas pa des rnyed pa byin pa gang yin pa	
de ni / de kho na'i yin te /	
'di ni /	
rten gyis thob @147a *//	
pa'i rnyed pa zhes bya'o //	
dge 'dun gyir brtags pa'i rnyed pa gang zhe na /	
rnyed pa gang zhig nges la dmigs kyis phye ba ste /	
'di ni /	
dge 'dun gyir brtags pa'i rnyed pa zhes bya'o //	
dge slong gir brtags pa'i rnyed pa gang zhe na /	
rnyed pa gang zhig nges la dmigs kyis phye nas gnas khang pa'i 'o //	
yang thog pa'i 'o //	
khang pa brtsegs pa'i 'o //	
zhes brtags pa ni /	
de na dge slong gnas pa gang yin pa de kho na'i ste /	
'di ni /	
dge slong gir brtags pa'i rnyed pa zhes bya'o //	
dbyar gyi rnyed pa gang zhe na /	
rnyed pa gang zhig dbyar gnas pa'i dge slong gi	
dge 'dun la sbyin bdag rnams kyis bcas pa ste	
/ 'di ni /	
dbyar gyi rnyed pa zhes bya'o //	
mngon sum gyi rnyed pa gang zhe na /	
rnyed pa gang zhig ma nges la dmigs kyis ma phye ba ste /	
'di ni /	
mngon sum gyi rnyed pa zhes bya'o //	
so sor bstan pa'i rnyed pa gang zhe na /	
rnyed pa gang zhig bltams pa dang /	
byang chub pa dang /	
chos kyi 'khor lo dang /	
yongs su mya ngan las 'das pa la phul ba ste /	
gal te mchod rten chen po bzhir 'khyer mi nus na /	
mchod rten gcig kho na la dbul gyi /	
gzhan la ni ma yin pa ste /	
'di ni /	
so sor bstan pa'i rnyed pa zhes bya'o //	
sdom la /	
gnas nas phyung dang shi ba dang /	
bgo ba dang ni bsre ba dang //	
gnas nas phyung dang dge tshul dang //	
dbyung ba gsol dang shi ba'o //	
gleng gzhi ni /	
mnyan yod @147b na'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
'di ltar /	
gnas gcig na gnas nas phyung ba rab tu mang po dang /	
rang bzhin du gnas pa rab tu mang po mchis pa la /	
de rnams las gnas nas phyung ba zhig gum pa de'i yo byad gang dbang bar 'gyur lags /	
nye bar 'khor /	
rang bzhin du gnas pa rnams so //	
btsun pa /	
gnas nas phyung ba ni /	
gnyis mchis la /	
rang bzhin du gnas pa ni /	
rab tu mang po lags na /	
gnas nas phyung ba zhig gum na /	
de'i yo byad gang dbang bar 'gyur lags /	
rang bzhin du gnas pa rnams kho na'o //	
gnas nas phyung ba ni /	
rab tu mang po zhig mchis la /	
rang bzhin du gnas pa ni /	
nyung ba las /	
gnas nas phyung ba zhig gum lags na /	
rnyed pa gang dbang bar 'gyur lags /	
rang bzhin du gnas pa rnams kho na'o //	
btsun pa /	
'di ltar /	
gnas gcig na gnas nas phyung ba rab tu mang po dang /	
rang bzhin du gnas pa rab tu mang po mchis pa la /	
de rnams las rang bzhin du gnas pa zhig gum lags na /	
rnyed pa gang dbang bar 'gyur lags /	
rang bzhin du gnas pa rnams so //	
gnas nas phyung ba rab tu mang po zhig mchis la /	
rang bzhin du gnas pa gnyis mchis pa las /	
rang bzhin du gnas pa zhig gum lags na /	
gum pa de'i yo byad gang dbang bar 'gyur lags /	
rang bzhin du gnas pa gcig shos so //	
gnas nas phyung ba ni /	
rab tu mang la /	
rang bzhin du gnas pa ni /	
gcig @148a *//	
mchis pa gum na /	
rnyed pa gang dbang bar 'gyur lags /	
gnas nas phyung ba rnams las thog mar sdig pa'i lta bar song ba spangs pa gang yin pa'o //	
dam bcas pa rnams kyi gnas su dam ma bcas pa'i dge tshul 'ongs nas shi na /	
dam bcas pa rnams kyis dam ma bcas pa rnams la /	
khyed kyi dge tshul shi yi /	
de'i chos gos dang lhung bzed longs shig ces pho nya gtang bar bya'o //	
dam bcas pa rnams 'ged par byed na /	
ma bgos pa /	
nyes par bgos pa yin no //	
dam ma bcas pa 'ged par byed na /	
bgos pa /	
legs par bgos pa yin no //	
bsres nas bged par byed na /	
ma bgos pa /	
nyes par bgos pa yin no //	
phyogs bzhi'i dge slong gi dge 'dun la bsngo bar byed na /	
legs par bsngos pa yin no //	
dam bcas pa rnams kyi gnas su dam ma bcas pa'i dge tshul 'ongs nas 'di skad ces /	
tshe dang ldan pa dag /	
bdag drang du gsol /	
dam bca' bar bgyi'o //	
zhes smra ba las /	
de yang ma byung bar shi nas dam bcas pa rnams kyis dam ma bcas pa rnams la /	
khyed kyi dge tshul shi yi /	
de'i chos gos dang lhung bzed longs shig ces pho nya gtang bar bya'o //	
dam bcas pa rnams 'ged par byed na /	
ma bgos pa /	
nyes par bgos pa yin no //	
dam ma bcas pa rnams 'ged par byed na /	
bgos pa /	
legs par bgos pa yin no //	
bsres te 'ged par byed na /	
ma bgos pa /	
nyes par bgos pa yin no //	
phyogs @148b bzhi'i dge slong gi dge 'dun la bsngo bar byed na /	
legs par bsngos pa yin no //	
dam bcas pa rnams kyi gnas su dam ma bcas pa'i dge slong zhig 'ongs nas shi na /	
dam bcas pa rnams kyis dam ma bcas pa rnams la /	
khyed kyi tshangs pa mtshungs par spyod pa shi yi /	
de'i lhung bzed dang chos gos longs shig ces pho nya gtang bar bya'o //	
khas blangs pa rnams 'ged par byed na /	
ma bgos pa; nyes par bgos pa yin no //	
dam ma bcas pa rnams 'ged par byed na /	
bgos pa /	
legs par bgos pa yin no //	
bsres te 'ged par byed na /	
ma bgos pa /	
nyes par bgos pa yin no //	
phyogs bzhi'i dge slong gi dge 'dun la bsngo bar byed na /	
legs par bsngos pa yin no //	
dam bcas pa rnams kyi gnas su dam ma bcas pa'i dge slong 'ongs nas 'di skad ces /	
tshe dang ldan pa dag /	
bdag drang du gsol /	
dam bca' bar bgyi'o //	
zhes zer ba las /	
de yang ma byung ba nyid du shi na /	
dam bcas pa rnams kyis dam ma bcas pa rnams la /	
khyed kyi tshangs pa mtshungs par spyod pa shi yi /	
de'i lhung bzed dang chos gos longs shig ces pho nya gtang bar bya'o //	
khas blangs pa rnams 'ged par byed na /	
ma bgos pa /	
nyes par bgos pa yin no //	
dam ma bcas pa rnams 'ged par byed na /	
bgos pa /	
legs par bgos pa yin no //	
bsres nas 'ged par byas na /	
ma bgos pa /	
nyes par bgos pa yin no //	
phyogs bzhi'i dge slong gi dge 'dun la @149a *//	
bsngo bar byed na /	
legs par bsngos pa yin no //	
dam ma bcas pa rnams kyi gnas su dam bcas pa'i dge tshul 'ongs nas shi na /	
dam ma bcas pa rnams kyis dam bcas pa rnams la /	
khyed kyi dge tshul shi yi /	
de'i lhung bzed dang chos gos longs shig ces pho nya gtang bar bya'o //	
dam ma bcas pa rnams 'ged par byed na /	
ma bgos pa /	
nyes par bgos pa yin no //	
dam bcas pa rnams 'ged par byed na /	
bgos pa /	
legs par bgos pa yin no //	
bsres te 'ged par byed na /	
ma bgos pa /	
nyes par bgos pa yin no //	
phyogs bzhi'i dge slong gi dge 'dun la bsngo bar byed na /	
legs par bsngos pa yin no //	
dam ma bcas pa rnams kyi gnas su dam bcas pa'i dge tshul 'ongs nas 'di skad ces /	
tshe dang ldan pa dag /	
bdag drang du gsol /	
dam ma bcas par bgyi'o //	
zhes zer ba las /	
de yang ma byung bar shi na /	
dam ma bcas pa rnams kyis dam bcas pa rnams la /	
khyed kyi dge tshul shi yi; de'i lhung bzed dang	
chos gos longs shig ces pho nya gtang bar bya'o	
// dam ma bcas pa rnams 'ged par byed na /	
ma bgos pa /	
nyes par bgos pa yin no //	
dam bcas pa rnams 'ged par byed na /	
bgos pa /	
legs par bgos pa yin no //	
bsres te 'ged par byed na /	
ma bgos pa /	
nyes par bgos pa yin no //	
phyogs bzhi'i dge slong gi dge 'dun la bsngo bar byed @149b na; legs par bsngos pa yin no //	
dam ma bcas pa rnams kyi gnas su dam bcas pa'i dge slong 'ongs te shi na /	
dam ma bcas pa rnams kyis dam bcas pa rnams la /	
khyed kyi tshangs pa mtshungs par spyod pa shi yi /	
de'i lhung bzed dang chos gos longs shig ces pho nya gtang bar bya'o //	
dam ma bcas pa rnams 'ged par byed na /	
ma bgos pa /	
nyes par bgos pa yin no //	
dam bcas pa rnams 'ged par byed na /	
bgos pa /	
legs par bgos pa yin no //	
bsres te 'ged par byed na /	
ma bgos pa /	
nyes par bgos pa yin no //	
phyogs bzhi'i dge slong gi dge 'dun la bsngo bar byed na /	
legs par bsngos pa yin no //	
dam ma bcas pa rnams kyi gnas su dam bcas pa'i dge slong 'ongs nas 'di skad ces /	
tshe dang ldan pa dag /	
bdag drang du gsol /	
dam ma bcas par bgyi'o //	
zhes smras pa las /	
de yang ma byung bar shi na /	
dam ma bcas pa rnams kyis dam bcas pa rnams la /	
khyed kyi tshangs pa mtshungs par spyod pa shi yi /	
de'i lhung bzed dang chos gos longs shig ces pho nya gtang bar bya'o //	
dam ma bcas pa rnams 'ged par byed na /	
ma bgos pa /	
nyes par bgos pa yin no //	
dam bcas pa rnams 'ged par byed na /	
bgos pa /	
legs par bgos pa yin no //	
bsres te 'ged par byed na /	
ma bgos pa /	
nyes par bgos pa yin no //	
phyogs bzhi'i dge slong gi dge 'dun la bsngo bar byed na /	
legs par bsngos pa yin no //	
sdom ni /	
nye dga' dang ni byin gyis brlabs //	
@150a *// bar ma sbyin dang blang bya dang //	
bdag shi sbyin pa med pa dang //	
spang ba dang ni mi gsum mo //	
gleng gzhi ni /	
mnyan yod na'o //	
nye dga'i spyi bor phol mig cig byung nas de sman pa'i gan du song nas bzhin bzang /	
kho bo la sman ston cig /	
des smras pa /	
'phags pa /	
mar khu gsol cig dang sos par 'gyur ro //	
nye dgas bsam pa /	
gal te de ring kho na 'thungs nas de ring nyid du sos par gyur na /	
sang mar dang gos bslang ba ji ltar rung bar 'gyur gyi /	
re zhig bslangs la phyi nas btung bar bya'o //	
snyam du shes nas /	
bsod nams chen po dang ldan pa des /	
lhan cig gnas pa rnams kun du mngags pa dang de rnams kyis mar gyi bum pa dang /	
rma g-yogs pa'i gos phal mo che bslangs so //	
phyi de nyin par sman pas dris pa /	
'phags pa /	
khyod snyun gdangs sam /	
khyod kyis mar gsol tam /	
bzhin bzang /	
ma 'thungs so //	
'phags pa /	
ma legs pa zhig bgyis kyi /	
deng nyis 'gyur du gsol cig /	
des lhan cig gnas pa dang nye gnas rnams la smras pa /	
sman pas ji skad smras pa thos sam /	
mkhan po //	
thos pa lags so //	
kho bo'i nad 'di ni /	
cher skyes par gyur te /	
mar dang rma g-yogs pa'i gos mang du dgos kyi /	
slongs shig /	
de rnams kyis mar dang gos phal mo che bslangs so //	
de sang gi thabs la chags par gyur pas /	
nyi ma de la yang ma 'thungs @150b pas /	
de'i nad rab tu skyes par gyur to //	
ji tsam na yang sman pa 'ongs nas dris pa /	
'phags pa /	
mar gsol tam /	
bzhin bzang /	
ma 'thungs so //	
'phags pa /	
ma legs pa zhig bgyis so; ;des smras pa /	
bzhin bzang /	
de ring ni /	
sum 'gyur du btung ngo //	
sman pas smras pa /	
'phags pa /	
gal te mar gyi sgrom gyi nang du nub par	
zhugs kyang da ni khyod la srog ma mchis so	
// des smras pa /	
gshin rje'i g-yog 'dra ba khyod kyi mgul pa rdog	
pas mnan la mar 'thungs dang sos par 'gyur ro	
// sman pa des /	
'jal to //	
zhes byas nas khros te song ngo //	
de nas nye dgas mar khus lhung bzed bkang ste 'thungs pa las /	
ma zhu nas shi'o //	
de la gser mang du yod de /	
cha gcig ni /	
chos gos las so //	
cha gnyis pa ni /	
nad kyi rkyen sman las so //	
cha gsum pa ni /	
brdung du byas pa dang ma byas pa las te /	
gser srang sum khri byung ngo //	
zhes blon po rnams kyis thos nas rgyal po la smras pa /	
lha /	
'phags pa nye dga' gum pa las /	
de la gser mang du byung ste; gser srang sum khri mchis kyi /	
de la bka' stsal ba'i rigs so //	
rgyal pos smras pa /	
gal te de lta na dengs la de'i gnas khang rgyas thob cig /	
dge slong rnams de khyer te sreg tu dong ngo;	
;de rnams kyang lhags nas gnas khang rgyas btab bo	
// dge slong rnams kyis de dur khrod du bsregs nas gtsug lag khang du 'ongs pa na /	
gnas khang rgyal po'i rgyas btab pa mthong @151a *//	
nas skabs de /	
dge slong rnams kyis bcom ldan 'das la gsol pa dang /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
khyod song la nga'i tshig gis rgyal po gsal rgyal la nad med par gyur cig ces byos la /	
'di skad ces /	
rgyal po chen po /	
gang gi tshe khyod rgyal po'i bya ba byed pa	
de'i tshe khyod kyis dge slong nye dga' la bltas	
sam / 'on te gang gi tshe khyod bag ma gtong ba'am /	
bag ma len pa de'i tshe nye dga' la lan	
'ga' khyod kyis ji srid 'tsho ba'i chos gos dang	
/ bsod snyoms dang gnas mal dang /	
na ba'i rkyen rtsi dang /	
yo byad rnams kyis bstabs sam /	
'on te na ba la rim gro byas sam zhes gyis shig /	
gal te ma bgyis so //	
zhes smra na /	
de la rgyal po chen po /	
khyim pa rnams kyi khyim gyi bya ba dang /	
rab tu byung ba rnams kyi tha dad pas sems las chung ngus gnas par gyis shig /	
rnyed pa 'di ni /	
tshangs pa mtshungs par spyod pa rnams dbang bar 'gyur bas gtogs 'dod thongs shig ces smros shig /	
btsun pa /	
bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas /	
ko sa la'i rgyal po gsal rgyal gang na ba	
der song ste phyin nas ji skad bka' stsal pa	
bzhin smras pa dang /	
rgyal pos smras pa /	
btsun pa kun dga' bo /	
bcom ldan 'das kyis bka' ji skad stsal pa de bzhin du bgyis @151b te /	
bdag gtogs 'dod mi bgyid do //	
de nas tshe dang ldan pa kun dga' bos rgyal	
pos lan gsol ba bcom ldan 'das la gsol to	
// de nas bcom ldan 'das kyis dge slong rnams la bka' stsal pa /	
dge slong dag /	
khyod kyis dge slong nye dga' shi ba'i yo byad bgos shig /	
dge slong rnams kyis dge 'dun gyi dbus su phyung ste bsgyur nas bgos so //	
gnas bcas kyi dge slong rnams kyis nye dga' shi nas de la gser mang du byung ste /	
gser srang sum khri dge slong rnams kyis bgos so //	
zhes thos nas de rnams myur bar mnyan yod du lhags nas smras pa /	
bdag cag kyang btsun pa nye dga'i tshangs pa mtshungs	
par spyod pa yin pas bdag cag kyang de'i rnyed	
pa la dbang bar 'gyur ro //	
dge slong rnams kyis bsdus te de dag dang lhan cig yang bgos so //	
yangs pa can pa dang /	
w'a ra n'a si pa dang /	
rgyal po'i khab pa dang /	
tsam pa pa'i dge slong rnams kyis kyang yang dang yang bsdus nas bgos te /	
de ltar grong khyer chen po drug na gnas pa'i dge slong rnams 'dus so //	
dge slong rnams sdud cing 'ged pa na /	
lung nod pa dang /	
klog pa dang /	
'don pa dang /	
yid la byed pa bor pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
rnyed pa bgo ba'i rgyu ni /	
lnga ste /	
lnga gang zhe na /	
gandi dang /	
rgyud chags gsum dang /	
mchod rten dang /	
tshul shing dang /	
lnga pa ni /	
gsol ba'o //	
shi ba'i gandi brdungs pa na 'ongs pa @152a *//	
gang yin pa de la rnyed pa sbyin te /	
rgyud chags gsum 'don pa dang /	
mchod rten la phyag byed pa dang /	
tshul shing 'brim pa dang /	
gsol ba byed pa na yang de bzhin no //	
dge slong dag /	
de lta bas na /	
shi ba'i yo byad thams cad gsol ba byas te /	
bgos na mi 'khrugs par 'gyur ro //	
'di ltar yang bya ste /	
gnas mal bshams la zhes bya ba nas dge 'dun	
thams cad tshogs shing mthun par gyur pa dang zhes	
bya ba'i bar gong ma bzhin du'o //	
shi ba'i yo byad rgan pa'i mthar bzhag ste /	
dge slong gcig gis rgan pa'i mthar 'dug pa la gsol ba bya'o //	
dge 'dun btsun pa rnams gsan du gsol /	
gnas 'dir dge slong nye dga' gum ste /	
gum pa de'i yo byad gda' ba dang /	
mi gda' ba mchis pa 'di lags te /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
'di ltar /	
dge 'dun gyis dge slong nye dga' gum pa'i yo byad kyi rdzas gda' ba dang /	
mi gda' ba la gum pa'i yo byad du byin gyis brlab pa'o //	
'di ni /	
gsol ba'o //	
dge slong dag /	
'di ni /	
shi ba'i yo byad bgos zin pa ste /	
'di lta ste /	
gsol ba'o //	
gsol ba byas nas dge slong 'ongs pa gang yin pa de la ni /	
rnyed pa mi sbyin no //	
tshe dang ldan pa nye bar 'khor gyis sangs rgyas bcom ldan 'das la zhus pa /	
btsun pa /	
gang na ba dge 'dun mi mthun pas gsol ba	
bgyid pa ma mchis @152b pa der gum pa'i yo	
byad bgo bar bgyi'am /	
bgo bar mi bgyi lags /	
nye bar 'khor /	
thog ma dang tha ma byas nas bgo bar bya'o //	
dge slong rnams kyis thog ma dang tha ma ma shes nas /	
bcom ldan 'das kyis bka' stsal pa /	
yo byad gcig bsgyur te de las cung zhig /	
dge 'dun gyi rgan pa dang /	
dge 'dun gyi gzhon pa la byin nas ci dga' bar bgo bar bya ste /	
de la 'gyod par mi bya'o //	
gsol ba'am /	
thog ma dang tha ma ma byas pa'i shi ba'i yo byad kyi rnyed pa ni /	
sangs rgyas kyi slob ma thams cad dbang bar 'gyur ro //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
tshe dang ldan pa nye dga' ma 'os pa'i chags pas gum par gyur pa la gzigs /	
bcom ldan 'das kyis bka' stsal pa /	
dge slong dag /	
da ltar 'ba' zhig tu ma zad de /	
ji ltar 'das pa'i dus na yang ma 'os pa'i chags pas shi ba de nyon cig /	
dge slong dag /	
sngon byung ba /	
rngon pa zhig gis mda' dug can gyis glang po che'i gnad du bsnun pa dang /	
de nas de gnad la bab pa'i tshor bas nyen	
cing mda'i phyi rjes bzhin du song nas rngon pa	
de srog dang phral lo //	
ji tsam na ma stes te /	
chom rkun pa lnga brgya ri bor zhig bcom nas phyogs der phyin pa dang /	
de rnams kyis glang po che de mthong ngo //	
mu ge dang bcas pa'i dus byung bas de rnams kyis smras pa /	
shes ldan dag /	
sha 'di rnyed kyi /	
nyis brgya lnga bcus glang po che'i sha @153a *//	
bcad la btso'o //	
nyis brgya lnga bcus ni /	
chu blang ngo //	
de na glang po che'i sha gcod cing 'tshed pa gang yin pa de rnams /	
'di snyam du sems te /	
shes ldan dag /	
bdag cag 'di 'dra ba'i las byas pas /	
rkun rdzas rab tu mang po 'di grub kyi /	
de dag la ci'i phyir sbyin /	
sha las ci yog pa zos la /	
lhag ma dug gis gdab po //	
de dag gis sha dug can zos pa dang 'chi bas rkun rdzas bdag gir 'gyur ro //	
zhes de rnams kyis ci yog pa'i sha zos nas /	
lhag ma dug gis btab bo //	
gang dag chu la dong ba de rnams kyis kyang	
de bzhin du dpyad nas chu ci yog pa 'thungs	
nas / lhag mar dug blugs te 'ongs nas /	
gang dag sha zos pa de rnams kyis kyang chu 'thungs la /	
gang dag chu 'thungs pa de dag gis kyang sha zos nas thams cad shi bar gyur to //	
ji tsam na wa zhig dus kyi zhags pas bcings nas phyogs der 'ongs nas /	
des ro de dag thams cad mthong ngo //	
de nas chags pas bskyed pa'i yid bde bas bsam pa /	
bdag la rnyed pa phal mo che yod kyi /	
rim bzhin du bya'o //	
snyam nas /	
des gzhu mchog khar bcug ste /	
gzhu rgyud kyi rtod pa rgyus pa bca' bar brtsams te /	
de nas rgyus pa chod pa dang mchog mas rkan la zug nas shi bar gyur to //	
lhas tshigs su bcad pas smras pa /	
bsag par yang ni bya ba ste //	
lhag par bsag par mi bya'o //	
gsog la chags pa'i wa long ba //	
gzhu yis @153b bsad par gyur la ltos //	
dge slong dag /	
ji snyam du sems /	
de'i tshe de'i dus kyi wa gang yin pa de ni /	
nye dga' 'di nyid yin te /	
de na yang lhag par 'di chags pas shi'o //	
da ltar yang 'di lhag par chags pas shi bar gyur to //	
gleng gzhi ni /	
mnyan yod na'o //	
de'i tshe dge slong nad kyis thebs pa /	
sdug bsngal ba /	
nad tshabs che ba zhig yod pa de /	
dge slong gis rim gro byas na /	
'on kyang shi bar gyur nas de'i lhung bzed dang chos gos rgan pa'i mthar khyer ba dang /	
de nas chos gos gcig bshang gci dag gis 'bags shing sbrang ma rnams 'du bar gyur to //	
de nas gos 'ged pas rim gro byed pa de la smras pa /	
tshe dang ldan pa /	
khyod kyis rgyud ngan pa byas te chos gos ma bkrus kyi /	
khrus shig /	
des smras pa /	
yo byad ni /	
khyod 'ged na /	
kho bos bkru'am /	
khyod nyid kyis khrus shig /	
skabs de; dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
nad g-yog la yo byad drug byin la /	
lhag ma dge slong gis bgo bar bya'o //	
gal te nad g-yog mang bar gyur na /	
thams cad kyi spyir yo byad drug bgo bar bya'o //	
dge slong bshes gnyen dang bsod nams chen po dang ldan pa gzhan dag cig shi na /	
de rnams kyi yo byad dang /	
dge tshul gyi yo byad dang /	
'tsho ba'i yo byad mang po rgan pa'i mthar spungs pa dang /	
bcom ldan 'das kyi nad g-yog gis yo byad drug bkur bar bya'o //	
zhes bka' stsal to //	
zhes des 'dam zhing @154a *//	
'dam zhing bzang po rnams blangs so //	
bcom ldan 'das kyis bka' stsal pa /	
bzang po rnams las sbyin par mi bya'o //	
dge slong rnams kyis ngan pa las byin nas bcom ldan 'das kyis bka' stsal pa /	
ngan pa rnams las sbyin par mi bya ste /	
'on kyang bar ma dag las sbyin par bya'o //	
nad pa ma tshor bar dge 'dun gyi gnas mal kho na la shi bar gyur nas /	
bcom ldan 'das kyis bka' stsal pa /	
nad g-yog gis nad pa'i rtags la mkhas par bya ste /	
myur ba myur bar brtag par bya'o //	
de'i bya ba nyams par mi bya ste /	
lus kyi gnas skabs shes nas gang zag gi gnas mal la bsnyal bar bya'o //	
gleng gzhi ni /	
mnyan yod na'o //	
dge slong nad pa zhig yod pa des lus kyi gnas skabs la brtags nas /	
dge slong zhig la smras pa /	
re zhig kho bo ji tsam 'tsho'i bar du rim gro gyis shig /	
kho bo'i lhung bzed dang chos gos ni /	
kho bo shi nas khyod ci bder gyis shig /	
des de'i rim gro bya bar brtsams pa las /	
ji tsam na dge slong de shi'o //	
de nas gos 'ged pas de la smras pa /	
dge slong de'i lhung bzed dang chos gos bgo dgos kyi /	
phul cig /	
des smras pa /	
des kho bo la ci bder byed du bcug go /	
zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dang /	
de gson po'i tshe nyid na ma byin na /	
shi nas sbyin pa lta smos @154b kyang ci dgos /	
bdag shi nas 'di'i yin no //	
zhes bya ba'i sbyin pa 'di ni /	
med pa yin pas blangs te bgos la dge slong de'i rang gi skal ba sbyin par bya'o //	
de'i tshe dge slong nad kyis thebs pa /	
sdug bsngal ba /	
nad tshabs che ba zhig yod pa de /	
shes pa chung bas de'i sman med nas /	
de'i lus kyi gnas skabs la brtags te rim gro byed pa la smras pa /	
bdag la ci yang med kyi /	
bdag gi ched du mchod pa gyis shig /	
des khas blangs pa las /	
de shi nas ngan song rnams su skyes so //	
de nas bcom ldan 'das kyis dge slong rnams la bka' stsal pa /	
dge slong dag /	
dge slong shi ba gang yin pa des rim gro byed pa la ji skad smras /	
de rnams kyis ji ltar gyur pa gsol ba dang /	
dge slong dag /	
dge slong de log par ltung ngo //	
gal te tshangs pa mtshungs par spyod pa rnams kyis	
de'i ched du dkon mchog gsum la mchod pa byas	
par gyur dang / dad pas log par ltung bar mi 'gyur ba zhig /	
de lta bas na /	
dge slong gis tshangs pa mtshungs par spyod pa na ba nam yang yal bar mi gzhag ste /	
nad g-yog sbyin par bya'o //	
des de la dris te /	
gal te de la sman med na /	
yon bdag la bslang bar bya'o //	
gal te grub na de lta na legs /	
ci ste ma grub na /	
dge 'dun gyi las sbyin no //	
ci ste yang ma grub na /	
de bzhin gshegs pa'i mchod rten nam /	
dri gtsang khang gang gi gdugs sam /	
rgyal mtshan nam /	
rgyan gang yin pa de dge 'dun gyis phog la sbyin par bya zhing /	
rim gro byed pas bsgyur nas @155a *//	
rim gro dang /	
ston pa mchod par bya'o //	
sos par gyur na de la /	
'di ni /	
sangs rgyas kyi yin te /	
khyod kyi yo byad du spyad do //	
zhes brjod par bya'o //	
gal te de la 'byor pa yod na /	
des 'bad de bsab par bya'o //	
gal te med na /	
de'i spyad pa legs par spyad pa yin te /	
pha'i la bu bzhin du rigs pa yin pas de la 'gyod par mi bya'o //	
gleng gzhi ni /	
mnyan yod na'o //	
dge slong nad kyis thebs pa /	
sdug bsngal ba /	
nad tshabs che ba /	
tshor bas nyen pa zhig yod pa de la lhung bzed bzang po zhig yod de /	
de de la lhag par chags nas rim gro byed pa la smras pa /	
kho bo'i lhung bzed 'on cig /	
des ma byin pa dang /	
de de la ngan sems skyes shing lhung bzed la lhag par chags pa shi nas /	
de lhung bzed de nyid du sbrul zhig tu skyes so //	
dge slong rnams kyis de sreg tu khyer nas /	
bsregs te gtsug lag khang du lhags nas dge slong gi dge 'dun 'dus so //	
gos 'gyed pas shi ba'i yo byad rgan pa'i mthar spungs so //	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
song la dge slong rnams la dge slong sus kyang de'i lhung bzed bzhag pa'i snod ma dbye zhing /	
de bzhin gshegs pa nyid kyis 'byed par 'gyur ro //	
zhes sgos shig /	
tshe dang ldan pa kun dga' bos dge slong rnams la bsgos so //	
de nas bcom ldan 'das kyis phye ba dang /	
sbrul zhig @155b mgo'i gdengs ka cher byas nas 'dug go /	
de nas bcom ldan 'das kyis se gol gyi sgras bslangs nas bka' stsal pa /	
mi gti mug can /	
lhung bzed 'di spongs la songs shig /	
dge slong rnams kyis 'ged par 'gyur ro //	
de 'khrugs nas ci dga' ba'i spyod lam gyis song ste /	
nags stug po zhig tu zhugs nas /	
des de khros pa'i me sbar bas nags de rab tu 'bar te /	
de nyid du tshig nas dge slong rnams la ngan sems skyes pas dmyal ba rnams su skyes so //	
de nas bcom ldan 'das kyis dge slong rnams la bka' stsal pa /	
dge slong dag /	
srid pa thams cad la skrag par gyis shig /	
srid pa'i yo byad gang gi phyir sems can gcig gi lus de /	
gnas gsum po nags stug por khros pa'i me dang /	
dmyal bar sems can dmyal ba'i me dang /	
dur khrod du me phal pas sreg par gyur ba thams cad las yid byung bar bya'o //	
de lta bas na /	
dge slong gis yo byad la lhag par chags pa bskyed par mi bya zhing /	
gang la skye ba de yongs su spang bar bya'o //	
ma spangs na /	
'gal tshabs can du 'gyur ro //	
gzhan yang /	
gal te nad pa rang gi yo byad slong na /	
rim gro byed pas myur ba myur bar sbyin par bya'o //	
ma byin na; 'gal tshabs can du 'gyur ro //	
gleng gzhi ni /	
mnyan yod na'o //	
de'i tshe dge slong nad pa zhig gnas khang du	
shi nas mi ma yin pa rnams kyi nang du	
skyes so // gos 'ged pas lhung @156a *//	
bzed dang chos gos bgo'o //	
zhes dge slong de'i gnas khang du 'jug par brtsams pa las /	
de kun nas dkris pa drag pos dbyug pa blangs	
te langs nas des smras pa; re zhig kho bo	
dur khrod du yang ma phyung bar lhung bzed dang	
chos gos 'ged par byed dam /	
de dngangs nas bros pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
re zhig thog mar dge slong gi ro phyung nas	
phyi nas de'i lhung bzed dang chos gos bgo bar	
bya'o // gleng gzhi ni /	
mnyan yod na'o //	
de'i tshe dge slong zhig shi nas /	
dge slong rnams kyis de phyung ste dur khrod du	
de bzhin du bor nas gtsug lag khang du lhags	
te gos 'ged pas chos gos dang lhung bzed bgo'o	
// zhes de'i gnas khang du zhugs pa dang /	
de mi ma yin pa rnams su skyes pas /	
dbyug pa blangs te langs nas des smras pa /	
re zhig kho bo'i ro la mchod pa yang ma	
byas par chos gos dang lhung bzed 'ged par byed	
dam zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong rnams kyis sngar de'i ro la mchod pa byas la /	
de'i 'og tu lhung bzed dang chos gos bgos dang /	
nyes dmigs 'dir mi 'gyur ro //	
gleng gzhi ni /	
mnyan yod na'o //	
de'i tshe dge slong nad pa zhig gnas khang du	
shi nas de dge slong @156b rnams kyis dur khrod	
du khyar te ro la mchod pa byas bsregs nas	
/ de nas gtsug lag khang du lhags pa dang /	
gos 'ged pas de'i gnas khang du zhugs pa las /	
des dbyug pa blangs te langs nas re zhig bdag	
gi ched du chos bsgrags pa ma byas par chos	
gos rnams 'ged par byed dam zhes pa'i skabs de	
/ dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
de'i ched du chos bsgrags pa dang /	
de'i ched du yon bsngo ba byas nas chos gos rnams bgo bar bya'o //	
sdom la /	
nad pa dang ni tshong dpon dang //	
dngos po'i skyin pa lag gi bla //	
mtshams bzhi dag tu bya ba dang //	
pho nya brgyad du bya ba'o //	
gleng gzhi ni /	
mnyan yod na'o //	
de'i tshe khyim bdag cig gis sangs rgyas la sogs	
pa dge slong gi dge 'dun khyim du gdugs tshod	
la spyan drangs pa las /	
dge slong gi dge 'dun ni /	
lhags so //	
bcom ldan 'das ni /	
rdzas kyis bsgrubs pa na bzhugs nas bsod snyoms kyi sku skal bzhes so //	
sangs rgyas bcom ldan 'das rnams ni /	
rgyu lngas rdzas kyis bsgrubs pa na bzhugs nas bsod snyoms kyi sku skal bzhes te /	
lnga po gang zhe na /	
nang du yang dag 'jog par bzhed pa dang /	
lha rnams la chos 'chad par bzhed pa dang /	
gnas mal la gzigs par bzhed pa dang /	
nad pa la gzigs par bzhed pa dang /	
nyan thos rnams 'dul ba la bslab pa'i gzhi bca' bar bzhed pa ste /	
skabs 'dir ni /	
nad pa la @157a *//	
gzigs pa dang /	
bslab pa'i gzhi bca' bar bzhed nas sangs rgyas bcom	
ldan 'das rdzas kyis bsgrubs pa na bzhugs nas bsod	
snyoms kyi sku skal bzhes so //	
de nas bcom ldan 'das kyis dge slong gi dge	
'dun dong nas ring po ma lon par mkhyen nas	
lde mig bsnams te kun dga' ra ba nas kun	
dga' ra ba dang /	
gtsug lag khang nas gtsug lag khang dang /	
spyil po nas spyil po dang /	
'chags nas 'chags rnams su 'chag cing gshegs pa na	
gtsug lag khang chen po gang na ba der phyin	
pa dang / de na dge slong nad tshabs che ba /	
shes pa chung ba /	
rang gi gcin dang ngan skyugs kyi nang du nub pa zhig gis /	
bcom ldan 'das mthong nas bcom ldan 'das /	
bdag la mgon ma mchis so //	
bde bar gshegs pa /	
bdag la mgon ma mchis so //	
zhes skad ngan bton pa dang /	
bcom ldan 'das kyis bka' stsal pa /	
dge slong /	
nga khams gsum gyi mgon po'i rjes su khyod rab tu byung na; ci'i phyir de skad du /	
bcom ldan 'das /	
bdag la mgon ma mchis so //	
bde bar gshegs pa /	
bdag la mgon ma mchis so //	
zhes ngu skad 'don /	
btsun pa /	
bdag la tshangs pa mtshungs par spyod pa 'ga' yang rim gro bgyid pa'am /	
lta ba ma mchis so //	
dge slong /	
khyod kyis tshangs pa mtshungs par spyod pa 'ga' la rim gro dang lta ba byas pa yod dam /	
btsun @157b pa; ma mchis lags so //	
de bas na /	
khyod gnas skabs 'di lta bur gyur to //	
bcom ldan 'das kyis kye ma'o //	
lha rnams kyi dbang po brgya byin gyis mtsho chen	
po ma dros pa nas chu khyer te 'ong zhing	
ri spos kyi ngad ldang las sa khyer te 'ong	
bar gyur cig / ces 'jig rten ba'i thugs bskyed pa mdzad do //	
chos nyid kyis gang gi tshe bcom ldan 'das kyis	
'jig rten pa'i thugs bskyed pa mdzad pa de'i tshe	
brgya byin dang tshangs pa la sogs te /	
lha rnams kyis kyang bcom ldan 'das kyi thugs sems kyis shes so //	
de nas lha rnams kyi dbang po brgya byin gyis	
mtsho chen po ma dros pa nas yan lag brgyad	
dang ldan pa'i chus gser gyi ril ba bkang ste	
/ ri spos kyi ngad ldang las sa blangs nas	
myur ba myur bar bcom ldan 'das kyi spyan sngar	
'ongs te 'dug nas 'di skad ces gsol to //	
bcom ldan 'das bzhugs shig dang de'i rim gro bdag gis bgyi'o //	
bcom ldan 'das kyis bka' stsal pa /	
ko'u shi ka /	
'di khyod kyi phyir rab tu byung ba ma yin gyi /	
'on kyang nga'i phyir yin no //	
gzhan yang /	
khyod kyis 'di sngon ma mthong la /	
lha rnams ni /	
gtsang sbra la dga' ba yin pas 'dug cig /	
ngas 'di'i rim gro bya'o //	
de nas bcom ldan 'das kyis na bza' chos gos brdzes nas phyag 'khor lo dang /	
bkra shis dang /	
g-yung drung 'khyil ba can /	
bsod nams brgya phrag du mas bsgrubs pa /	
skrag pa rnams la dbugs 'byin par mdzad @158a *//	
pas dge slong de bzung ste /	
gcin dang ngan skyugs nas phyung nas mtha' gcig tu bzhag ste /	
smyug gi tshal pas bzhar nas sa dkar pos dril	
phyis byas te bkrus so; ;de nas skyil mo krung	
'char bcug nas de'i chos gos rnams bkrus te phyogs	
de yang pa'i lci ba 'jam pos byug pa mdzad	
do // de nas phyag dang zhabs bsil nas lha	
rnams kyi dbang po brgya byin la nad pa la	
rim gro bya ba sngon du 'gro ba'i chos bshad	
pas yang dag par bstan /	
yang dag par 'dzin du bcug nas gtsug lag khang du zhugs so //	
tshe dang ldan pa kun dga' bos bsod snyoms kyi	
sku skal gyi bsod snyoms khyer te bcom ldan 'das	
kyi spyan sngar song ngo //	
chos nyid kyis /	
sangs rgyas bcom ldan 'das rnams ni /	
bsod snyoms mnos nas khyer te 'ong ba'i dge slong	
la so so yang dag par dga' bar mdzad pa	
'dis so so yang dag par dga' bar mdzad de	
/ dge slong /	
ji ga dge slong gi dge 'dun kha zas bsod	
pas legs par tshim par byas sam zhes yang dag	
par rab tu dga' bar mdzad pa yin pas /	
bcom ldan 'das kyis tshe dang ldan pa kun dga' bo la bka' stsal pa /	
kun dga' bo /	
ci /	
dge slong gi dge 'dun kha zas bsod bas legs par tshim par byas sam /	
btsun pa /	
de bzhin du zhal zas bsod pas dge slong gi dge 'dun legs par tshim par bgyis lags so //	
de nas bcom ldan 'das kyis bsod snyoms @158b kyi	
phyed bzhes te tshe dang ldan pa kun dga' bo	
la bka' stsal pa /	
kun dga' bo /	
song la gtsug lag khang che ge mo zhig na	
dge slong nad tshabs che ba zhig yod pa de	
la bsod snyoms phyed po 'di khyer la zos nas	
'di skad ces / tshe dang ldan pa /	
khyod kyi rim gro ston pa nyid kyis mdzad de	
bsod snyoms kyi phyed kyi bgo bsha' yang mdzad do	
// zhes gyis shig /	
btsun pa /	
bka' bzhin 'tshal zhes tshe dang ldan pa kun dga'	
bos bcom ldan 'das kyi ltar mnyan nas bsod snyoms	
kyi phyed khyer te /	
de la bsod snyoms byin nas ji skad bka' stsal pa yang smras so ////	
'dul ba gzhi /	
bam po re drug pa /	
de nas dge slong de /	
'di snyam du sems te /	
bdag ni /	
khams gsum gyi bla ma nyid kyis rim gro mdzad de /	
bsod snyoms kyi phyed kyang gnang gi /	
bdag dad pas byin pa longs spyad nas le los dus 'das par byed pa ni /	
bdag la rigs pa ma yin pas /	
ma la bdag nam gyi cha stod dang /	
nam gyi cha smad la mi nyal bar sbyor ba la brtson par gnas par bya'o //	
snyam nas /	
de nam gyi cha stod dang /	
cha smad la mi nyal bar sbyor ba la brtson par gnas pa na /	
'khor ba'i 'khor lo cha lnga pa g-yo ba dang	
mi g-yo ba 'di nyid rig ste 'du byed kyi	
rnam pa thams cad nyams pa dang /	
ltung ba dang /	
rnam par 'thor ba dang /	
rnam par 'jig pa'i chos nyid du zil gyis mnan nas nyon mongs pa thams cad spangs te /	
dgra bcom par gyur to //	
dgra bcom par gyur nas khams gsum gyi 'dod chags dang @159a *//	
bral pa /	
bong ba dang gser du mnyam pa /	
nam mkha' dang lag mthil du mtshungs pa'i sems /	
tsandan dang ste'ur mnyam pa /	
ma rig pa'i sgo nga'i sbubs dral bar gyur cing /	
rig pa dang /	
mngon par shes pa dang /	
so so yang dag par rig pa thob pa /	
srid pa dang /	
'dod pa'i rnyed pa dang bkur sti la rgyab kyis phyogs pa dang /	
dbang po dang /	
nye ba'i dbang po dang bcas pa'i lha rnams kyis mchod par bya ba dang /	
rjed par bya ba dang /	
mngon du smra bar bya bar gyur to //	
de nas bcom ldan 'das kyis dge slong rnams la bka' stsal pa /	
dge slong dag /	
nad pa 'di dag la ni /	
tshangs pa mtshungs par spyod pa khyed cag kho na ma gtogs par ma med /	
pha med /	
rtsa lag gzhan med do //	
de lta bas na /	
tshangs pa mtshungs par spyod pa rnams kyis phan tshun du rim gro bya ste /	
mkhan pos ni /	
lhan cig gnas pa'i 'o //	
lhan cig gnas pas ni /	
mkhan po'i 'o //	
slob dpon gyis ni /	
nye gnas kyi'o //	
nye gnas kyis ni /	
slob dpon gyi'o //	
mkhan po gcig pas ni /	
mkhan po gcig pa'i 'o //	
slob dpon gcig pas ni /	
slob dpon gcig pa'i'o //	
gtam 'dres pas ni /	
gtam 'dres pa'i'o //	
phebs par smras pas ni /	
phebs par smra ba'i'o //	
smos 'drin gyis smos 'drin gyi'o //	
'khor dang bral ba /	
shes pa chung ba gang yin pa de ni /	
dge 'dun gyis nad kyi gnas skabs la brtags nas rim gro pa gcig gam /	
@159b gnyis sam /	
mang po sbyin te /	
mthar na dge 'dun gyis kyang rim gro bya'o //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa /	
bcom ldan 'das nyid kyis dge slong de'i lus kyi rim gro mdzad nas /	
des dgra bcom pa mngon sum du bgyis pa la gzigs /	
bcom ldan 'das kyis bka' stsal pa /	
dge slong dag /	
da ltar 'ba' zhig tu ma zad de /	
ji ltar 'das pa'i dus na yang ngas 'di'i rim	
gro byas nas de mngon par shes pa lnga mngon	
sum du byas pa de nyon cig /	
dge slong dag /	
sngon byung ba /	
bsti gnas me tog dang /	
'bras bu dang /	
chu phun sum tshogs pa /	
shing sna tshogs kyis mdzes par byas pa zhig na	
drang srong mngon par shes pa lnga dang ldan pa	
zhig gnas so // des slob ma'i rim gro byas nas sos pa dang /	
de nas des mngon par shes pa lnga mngon sum du byas so //	
dge slong dag /	
ji snyam du sems /	
de'i tshe de'i dus kyi drang srong gang yin pa de ni /	
nga nyid yin no //	
drang srong de'i slob ma gang yin pa de ni /	
dge slong 'di nyid yin te /	
de na yang ngas de'i rim gro byas so //	
da ltar yang byas so //	
gzhan yang /	
dge slong rnams kyis bcom ldan 'das la zhus pa /	
btsun pa /	
bcom ldan 'das lhag par nad pa rnams la byams par mdzad pa la gzigs /	
bcom ldan 'das kyis bka' stsal pa /	
dge slong dag /	
da ltar 'ba' zhig tu ma zad de /	
ji ltar 'das pa'i dus na yang nga lhag par nad pa rnams @160a *//	
la byams par byed pa de nyon cig /	
dge slong dag /	
sngon byung ba /	
yul shi bi pa'i dbyangs kyi rgyal po'i pho brang	
na rgyal po shi bi zhes bya ba 'byor pa	
dang / rgyas pa dang /	
bde ba dang /	
lo legs pa /	
skye bo dang mi mang pos rab tu gang ba na rgyal srid byed du 'jug ste /	
de slong ba pa rnams la mi gtong ba cung zad kyang med de /	
nad pa rnams la ni /	
khyad par du byed do //	
ji tsam na khyim bdag nad pa sman pa thams	
cad kyis spangs pa zhig rgyal po'i drung du song	
nas lha / bdag la dpyad mdzod cig /	
rgyal pos sman pa rnams la bsgo ba /	
shes ldan dag /	
dpyad byos shig /	
de rnams kyis smras pa /	
lha /	
'di'i sman ni /	
dkon lags so //	
rgyal pos smras pa /	
dkon pa de dag ci 'dra ba zhig yin /	
lha /	
gang zhig btsas tshun chad sngon lan 'ga' yang su	
la yang khro ma myong ba de'i khrag las nas	
thug bgyis te zla ba drug tu stsal na /	
de lta na 'di sos par 'gyur lags kyi /	
gzhan gyis ni /	
ma lags so //	
rgyal pos smras pa /	
de'i sman dkon pa ni /	
bden no //	
de nas bdag nyid kyi spyod pa la brtag par brtsams na /	
bdag nyid kyi spyod pa la brtags par dka' bar gyur nas /	
des ma ma la dris par brtsams pa /	
ma ma /	
nga dus 'di srid kyi bar du sngon lan 'ga' yang khros pa yod dam /	
gzhon nu /	
khyod gang gi tshe bdag gi par du byon pa	
de nas bdag kyang sngon su la lan 'ga' yang	
khro ma myong na /	
khyod lta smos kyang ci 'tshal /	
@160b de nas ma'i drung du song nas smras pa /	
yum /	
bdag dus 'di srid kyi bar du sngon su la yang 'ga' yang khros pa mchis sam /	
gzhon nu /	
khyod gang gi tshe bdag gi rum du zhugs pa	
de nas bdag kyang sngon su la yang khro ma	
myong na / khyod lta smos kyang ci dgos /	
des bsam pa /	
sman rnyed de //	
snyam du rig nas sman pa rnams la bsgo ba /	
shes ldan dag /	
ngas rang la brtags na /	
nga sngon su la yang khro ma myong bas /	
nga'i yan lag lnga'i rtsa gtor cig /	
lha /	
bdag cag ni /	
mi phal pa zhig gi don du lha'i sku la mtshon mi 'debs so //	
byang chub sems dpa' rnams ni /	
bzo'i gnas dang /	
las kyi gnas de dang de rnams la mkhas pa yin pas /	
rgyal po rang nyid kyis rtsa gtar te /	
khrag de zla ba drug tu nyi ma re re	
zhing de la nas thug blud pas sos par gyur	
to // dge slong dag /	
ji snyam du sems /	
de'i tshe de'i dus kyi rgyal po gang yin pa de ni /	
nga nyid yin te /	
de na yang nga nad pa rnams la byams par byed na /	
da lta lta zhig smos kyang ci dgos /	
gzhan yang shi bi'i rgyal po'i bu gzhogs phyed bskams par gyur nas /	
rgyal pos sman pa rnams la bsgo ba /	
shes ldan dag /	
gzhon nu'i dpyad kyis shig /	
de rnams kyis smras pa /	
lha /	
bcud thams cad mar dang sgrol cig /	
lo bcu gnyis su bcud thams cad bsags na /	
'di'i yang shang shang te'u'i sha ma rnyed do //	
sman pa rnams kyis bya ba rnams la bsgo ba /	
shes ldan dang /	
me long dang bya gag khyer te /	
@161a *// rgya mtsho'i 'gram du dengs la /	
der rnyi tshugs te bya gag gi mdun du me long zhog cig dang /	
bya gag rang gi gzugs brnyan mthong nas 'di bya gag yin no //	
snyam ste; skad phyung ba dang shang shang te'us bya	
gag gi skad thos nas ngo mtshar che bas bya	
gag gi drung du 'ong bar 'gyur te /	
de gzung ba'i thabs ni /	
'di yin no //	
de rnams kyis de bzhin du byas pa las /	
ji tsam na /	
las kyi zhags pas zin pa'i srog chags shang shang	
te'u thogs nas de rnams kyis de khyer te song	
ngo // 'di ni /	
chos nyid yin te /	
'jig rten gnas pa chags nas ring po ma lon	
pa'i tshe dud 'gro rnams kyang smra shes pas srog	
chags shang shang te'u sa smras pa /	
bdag gar bkri /	
de rnams kyis ji ltar gyur pa smras pa dang /	
des smras pa /	
thong zhig /	
sha'i mthu yod par byed pa zhes bya ba'i sman dang /	
rin po che rnams smra'o //	
de rnams kyis smras pa /	
re zhig khyod kyis sman de dag ci 'dra bar blta'i /	
ston cig /	
des smras pa /	
bdag gis khrus byas pa'i chu ni /	
sha'i mthu yod pa yin gyi /	
de khyer la dengs shig /	
rin po che ni /	
'di dag yin no //	
de dag rgyal pos 'jigs pas rin po che rnams	
bor te shang shang te'u de nyid khyer te dong	
pa las / rim gyis yul shi bi'i dbyangs kyi	
rgyal po'i pho brang du phyin nas de rnams kyis	
srog chags shang shang te'u rgyal po la phul te	
pa las / / des bstan pa'i sman gang yin pa de yang @161b smras so //	
de nas rgyal pos shang shang te'u la dris pa dang smras pa /	
lha /	
bdag bkrus pa'i chab sha stobs can du bgyid pa lags so //	
rgyal pos chu snod bdun chu bzang pos bkang bar bzhag go /	
ji tsam na de dag tu ji srid legs par ngal sos pa de srid du khrus byas nas /	
de nas lus kyi stobs shes pa dang mod la 'phur te khang pa'i steng du 'dug nas /	
'jigs pa dang bag tsha ba dang bral te tshigs su bcad pas smras pa /	
re zhig thog ma bdag blun te //	
phyi nas bya ba 'di dag go /	
de nas rgyal po sman pa ste //	
blun po'i dkyil 'khor legs par rdzogs //	
zhes smras nas song ngo //	
de nas rgyal pos sman pa rnams bkug ste dris pa /	
shes ldan dag /	
shang shang te'us khrus byas pa'i chu de /	
sha'i mthu yod par byed pa de bden nam /	
de rnams kyis smras pa /	
lha /	
mad lags kyi /	
mar dang sgrol cig /	
de rnams kyis bcud thams cad mar dang btsos te rgyal po'i bu la blud par zhugs so //	
ji tsam na gangs ri'i sul zhig na rang sangs rgyas lnga brgya gnas pa las /	
de na gcig gzhogs phyed bskams par gyur to //	
de la rang sangs rgyas de rnams kyis smras pa /	
tshe dang ldan pa /	
ljongs su song la sman pa la smos te sman ston cig dang sos par 'gyur ro //	
des smras pa /	
tshe dang ldan pa dag /	
skye bo mang po la mi sdug pa /	
skye bo mang po mi 'dod pa /	
skye bo mang bo mi dga' ba /	
skye bo mang po'i yid du mi 'ong ba /	
sems can thams cad @162a *//	
kyi thun mong gi chos 'di lta ste /	
'chi ba zhes bya ba gang yin pa de 'ong ste /	
bdag nad dang bcas te khyer bar gyur na /	
ci'i phyir grong khyer gyi mthar 'gro /	
de rnams kyis smras pa /	
tshe dang ldan pa /	
de lta mod kyi /	
'on kyang ji tsam du skyes bu gang zag tshul	
khrims dang ldan pa yun ring du 'tsho ba de	
tsam du bsod nams mang po gsog go /	
ji tsam du bsod nams mang po bsags pa de	
tsam du mtho ris rnams su yun ring du dga'	
bar 'gyur ro // zhes de de rnams kyis skul ma btab nas ljongs su babs te /	
rim gyis yul shi bi'i dbyangs kyi rgyal po'i pho brang du phyin to //	
de nas lam gyis dub pa ngal sos nas sman pa'i drung du song ste /	
bzhin bzang /	
kho bo 'di 'dra ba'i nad kyis thebs kyi /	
sman ston cig /	
des smras pa /	
'phags pa; khyod kyi snyun nad 'di ci 'dra ba	
kho na rgyal po'i sras kyi yang de kho na	
'dra nas lo bcu gnyis kyis bcud thams cad mar	
dang btsos pa mchis kyi /	
bzhud la slongs shig dang /	
gal te skal pa'i khyad par gyis bcud de thob na /	
des na khyod 'tsho bar 'gyur ro //	
de rgyal po'i pho brang du song nas sgo gar bsdad do //	
rgyal po de'i kun tu spyod pa ni /	
slong ba po'i skye bo sbron du gzhug pa'i phyir sgor rgyun du dril 'dogs te /	
gang gi tshe slong ba po sgo na 'dug pa de'i tshe de dkrol bar byed do //	
ji tsam na rang sangs rgyas 'ongs nas dril de dkrol to //	
de nas @162b rgyal po'i bus pha dang ma la smras pa /	
yab yum /	
slong ba po zhig mchis kyi /	
ci zhig slong smros shig /	
de gnyis kyis smras pa /	
bu /	
bdag cag gis lo bcu gnyis su rdzas rnams bsags	
te btsos nas byas pa'i bcud 'di re zhig 'thungs	
shig dang / phyi nas slong ba po nang du bkug la ci slong ba rma'o //	
de ngo mtshar dang /	
bkra shis dang /	
bde legs su gyur pa dag byas nas mar 'thung bar 'dod na /	
slong ba po'i skye bo'i re bas lus kyi gnad	
du phog nas mar de ma 'thungs par smras pa	
/ yab yum /	
re zhig slong ba po nang du bkug gi bar du mi 'tshal lo //	
rgyal pos sgo ba la bsgo ba /	
slong ba po nang du thongs shig /	
de nang du zhugs pa dang /	
rgyal po'i bus lus mdzes pa dang /	
sems dang ba dang /	
spyod lam zhi bas zhugs pa mthong nas /	
des smras pa /	
'phags pa /	
ci zhig bzhed /	
des rgyas par smras pa dang /	
des smras pa /	
'phags pa /	
bcud ni /	
khyod kho na la 'os kyi /	
bdag la ma lags kyi /	
dbul gyi /	
bzhes shig /	
des lhung bzed bzed pa dang /	
rgyal po'i bu bsam pa drag pos lhung bzed der bcud blugs so //	
bdag nyid chen po des kyang rgyal po'i bu la	
sems can thams cad la phan pa dang ldan pa'i	
sems bskyed pa dang /	
tshul khrims dang ldan pa'i smon lam ni /	
'grub par 'gyur la /	
de yang tshul khrims rnams rnam par dag pa'i phyir gnyis ka yang sos par gyur to //	
dge slong dag @163a *//	
ji snyam du sems de'i tshe de'i dus na rgyal po gzhon nu gang yin pa de ni /	
nga nyid yin te /	
de na yang nga nad pa rnams la byams par byed na /	
da lta lta smos kyang ci dgos /	
btsun pa /	
rgyal bu dang rang sangs rgyas des las ci zhig bgyis na /	
des na gnyi ga mnyam du bros thebs la /	
mnyam du sos par gyur lags /	
bcom ldan 'das kyis bka' stsal pa /	
dge slong dag /	
'di gnyis kho nas sngon gyi tshe rabs gzhan rnams su las tshogs bsags pa /	
rkyen yongs su sgyur ba /	
'od pa bzhin du nye bar gnas pa gdon mi	
za bar 'byung bar 'gyur ba'i las dag byas shing	
bsags pas / 'di gnyis nyid kyis las byas shing	
bsags pa gzhan su zhig gis so sor myong bar	
bsags pas / 'gyur / dge slong dag /	
las byas shing bsags pa dag ni /	
phyi rol gyi sa'i khams la rnam par smin par mi 'gyur /	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar /	
las dag ba dang mi dge ba byas shing bsags pa dag ni /	
zin pa'i phung po dang /	
khams dang /	
skye mched la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag /	
sngon byung ba /	
w'a ra n'a si'i grong @163b khyer du rgyal po tshangs sbyin zhes bya ba byung ste /	
de la bu gnyis yod pa las /	
nu bo shos gang yin pa de /	
rgyal srid la dga' bar gyur to //	
mdun na 'don la yang bu gnyis yod pa las /	
nu bo shos gang yin pa de /	
mdun na 'don 'dod par gyur te /	
sems can rnams ni /	
khams kyi sgo nas shed 'phrod pa yin pas /	
de nas phan tshun du yid gcugs par gyur nas rgyal bus smras pa /	
thabs ci zhig byas na /	
des na nga rgyal por 'gyur /	
des smras pa /	
khyod kyis gal te bdag mdun na 'don du gzhug na ni /	
thabs mchis kyi /	
snyan du gsol bar bgyi'o //	
des smras pa /	
de ltar bya ste /	
gzhug gi /	
smros shig /	
des smras pa /	
bdag gis khyod kyi gcen zha bor bgyis dang /	
khyod rgyal por 'gyur ro //	
des rjes su yi rang ngo //	
de nas rgyal bu phu bo shos /	
des sman ma yin pa byin nas zha bor gyur to //	
dus gzhan zhig na /	
rgyal po shi nas blon po rnams kyis /	
de ni /	
zha bor gyur to //	
snyam nas /	
nu bo shos rgyal por dbang bskur to //	
des kyang mdun na 'don gyi nu bo shos gang yin pa de /	
mdun na 'don du bcug go /	
ji tsam dus gzhan zhig na rgyal po dang mdun	
na 'don lhan cig tu bre mo gtam smra zhing	
'dug pa las / rgyal pos phu bo zha ba de mthong ngo //	
des de mthong nas 'gyod par gyur te /	
bdag gis rgyal srid kyi phyir phu bo zha bar byas pa gang yin pa de ni /	
ma legs pa zhig byas @164a *//	
so; ;lha /	
bdag kyang 'gyod par gyur gyi /	
gal te lha dgyes na /	
'di phyir sngon gyi ji lta ba bzhin du bgyi'o //	
des smras pa /	
gnang gi /	
byos shig /	
des de la sman byin nas sos par gyur to //	
de nas de gnyis kyis rang sangs rgyas shig la byar byas nas smon lam gdab par brtsams pa /	
gang yang bdag gis yon gnas dam pa 'di lta	
bu la bya ba byas pa'i las 'di'i rnam par	
smin pas / phyug cing nor mang la /	
longs spyod che ba'i rigs su skye zhing /	
zha bor byas pa'i sdig pa'i las 'di'i rnam par	
smin pa yang nyams su mi myong bar gyur cig	
ces byas so // dge slong dag /	
ji snyam du sems /	
de'i tshe de'i dus kyi rgyal po'i bu gang yin pa de ni /	
nga nyid yin no //	
mdun na 'don gyi bu gang yin pa de ni /	
rang sangs rgyas 'di nyid yin no //	
de gnyis kyis gros byas nas rgyal po gzhon nu	
la sman ma yin pa byin pa gang yin pa	
des na / mnyam du zha bor gyur to //	
yang 'gyod par gyur pas de gnyis kyis gros byas	
te slar sman byin pa gang yin pa des na	
// mnyam du sos par gyur to //	
dge slong dag /	
de lta bas na /	
las gcig tu nag ba rnams kyi rnam par smin pa ni /	
gcig tu nag pa yin la /	
gcig tu dkar ba rnams kyi gcig tu dkar ba dang /	
'dres ma rnams kyi 'dres ma ste /	
dge slong dag /	
de lta bas na /	
las gcig @164b tu nag pa rnams dang /	
'dres ma rnams ni /	
spangs la /	
las gcig tu dkar ba rnams la brtsal bar bya ste /	
dge slong dag /	
khyed kyis de lta bu la bslab par bya'o ////	
gleng gzhi ni /	
mnyan yod na'o //	
de'i tshe mnyan yod na /	
khyim bdag tshong dbon zhes bya ba /	
phyug cing nor mang ba longs spyod che ba /	
yongs su bzung ba yangs shing rgya che ba /	
rnam thos kyi bu'i nor dang ldan pa /	
rnam thos kyi bu la nor gyis 'gran pa zhig gnas so //	
des rigs mnyam pa las chung ma blangs nas de	
bu med cing bu mngon par 'dod pas zhi ba	
dang / chu lha dang /	
lus ngan dang /	
brgya byin dang /	
tshangs pa la sogs pa la gsol ba 'debs shing /	
lha'i bye brag gzhan yang /	
'di lta ste /	
kun dga' ra ba'i lha dag dang /	
tshal gyi lha dag dang /	
bzhi mdo'i lha dag dang /	
sum mdo'i lha dag dang /	
gtor ma len pa'i lha dang /	
lhan cig skyes pa dang /	
chos mthun pa'i lha dag dang /	
rtag tu rjes su 'brang ba'i lha dag la yang gsol ba 'debs so //	
'jig rten na gang dag gsol ba 'debs pa'i rgyu las /	
bu pho dang /	
bu mo dag skye'o zhes bya ba'i gtam de lta bu yod do //	
de ni /	
de lta ma yin te /	
gal te de ltar gyur du zin na /	
re re la yang /	
'di lta ste /	
dper na /	
'khor los bsgyur ba'i rgyal po bzhin du bu stong stong yod par 'gyur ro //	
'on kyang gnas gsum po dag mngon du gyur pa las /	
bu @165a *//	
pho dang /	
bu mo dag skye bar 'gyur te /	
gsum po de dag gang zhe na /	
pha dang ma gnyis chags par gyur cing 'dus pa dang /	
ma dus la bab cing zla mtshan dang ldan pa dang /	
dri za nye bar gnas par gyur pa ste /	
gnas gsum po dag mngon du gyur pa las /	
bu pho dang bu mo dag skye bar 'gyur ro //	
des gang gi tshe lha rnams la gsol ba byas	
kyang bu pho dang bu mo med pa de'i tshe	
/ lha thams cad spangs te bcom ldan 'das la mngon par dad par gyur to //	
ji tsam na dge slong zhig gi drung du song ste /	
'phags pa /	
legs par gsungs pa'i chos 'dul ba la bdag rab tu 'byung bar 'tshal lo //	
bzhin bzang /	
de bzhin du gyis shig /	
ces des de rim gyis skra bregs nas bslab pa'i gzhi rnams sbyin par brtsams pa las /	
rims chen pos thebs nas rab tu byung ba'i bar chad du gyur pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
re zhig sos kyi bar du bslab pa'i gzhi rnams mi sbyin zhing /	
de'i rim gro bya'o //	
bcom ldan 'das kyis de'i rim gro bya'o //	
zhes bka' stsal na /	
dge slong rnams kyis sus bya ba ma shes nas /	
bcom ldan 'das kyis bka' stsal pa /	
dge slong rnams dang /	
sman pas so //	
sman pa rnams nyin par sman byas na /	
mtshan mo nad la bab par gyur to //	
de rnams @165b kyis smras pa /	
'phags pa /	
'di'i dpyad bdag cag gis gdugs la bgyis na /	
mtshan mo bro la bab par gyur gyi /	
gal te 'di khyim du bskyal na /	
bdag cag gis nyin mtshan du 'di'i dpyad bgyi'o //	
zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
khyim du skyol la der yang de'i rim gro byed par sbyin par bya'o //	
de'i nad de yun ring por gyur nas /	
skra ring por ring por skyes nas /	
khyim bdag de /	
khyim bdag mgo reg ces bya bar grags so //	
de gang gi tshe rtsa ba dang /	
sdong bu dang /	
'dab ma dang /	
me tog dang /	
'bras bu'i sman gyis bsnyen bkur byas pa las slar la na bar gyur pa de'i tshe /	
des bdag ni /	
'chi'o zhes bya bar rang gis cha chod nas /	
de na des 'chi kha'i tshe rang gi nor thams cad glegs bu la bris te /	
rgyal bu rgyal byed kyi tshal du bskur ro //	
de ni /	
shi'o //	
blon po rnams kyis ko sa la'i rgyal po gsal rgyal la smras pa /	
lha /	
khyim bdag mgo reg bu ma mchis par gum ste /	
de la dbyig dang /	
gser dang /	
glang po che dang /	
rta dang /	
ba lang dang /	
ma he dang /	
go cha la sogs te /	
phal mo che zhig mchis pa de thams cad glegs bu la bris nas /	
rgyal bu rgyal byed kyi tshal du 'phags pa'i dge 'dun la phul lo //	
rgyal pos smras pa /	
'phags pa nye dga' dbang ba /	
glegs bu la ma bris pa yang ma thob na /	
glegs bu la bris pa lta smos kyang ci dgos /	
'on @166a *//	
kyang bcom ldan 'das kyis gnang ba gang yin pa de longs shig pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
de la ci dag yod /	
bar sdom la /	
gzhi dang gnas mal gos dang ni //	
lcags nag lcags dang lham mkhan dang //	
rdza mkhan 'breg mkhan shing mkhan sogs //	
tshon rtsi mdung shing bar bur dang //	
rkang gnyis rnams dang rkang bzhi dang //	
zas dang btung ba sman dang ni //	
bran dang gdang ba dbang rgya dag /	
ci rigs par ni bgo bar bya //	
dbyig rnams dang ni gser rnams dang //	
gzhan yang brdungs byas brdungs ma byas //	
dge 'dun 'dus nas bgo 'o zhes //	
drang srong chen pos bka' stsal to //	
dge slong rnams kyis gsol pa /	
bcom ldan 'das kyis bka' stsal pa /	
ci rigs par bgo bar bya ste /	
de la zhing gi gzhi dang /	
khyim gyi gzhi dang /	
tshong khang gi gzhi dang /	
gnas mal dang /	
lcags nag gi mgar ba'i lag spyad dang /	
lcags mgar gyi lag spyad dang /	
rdza mkhan gyi lag spyad dang /	
shing mkhan gyi lag spyad dang /	
smyug ma mkhan gyi lag spyad dang /	
bran pho dang /	
bran mo dang /	
las byed pa dang /	
zho shas 'tsho ba dang /	
kha zas dang /	
btung ba dang /	
'bru rnams ni /	
mi bgo bar phyogs bzhi'i dge slong gi dge 'dun gyi phyir spyir gzhag par bya'o //	
ras yug @166b dang /	
ras yug chen dang /	
ko sgro dang /	
mchil lham dang /	
'bru mar gyi snod dang /	
ril ba dang /	
bya ma bum rnams ni /	
dge 'dun tshogs pas bgo bar bya'o //	
mdung shing ring po gang yin pa de dag ni /	
'dzam bu lta bu'i sku'i gzugs brnyan gyi rgyal mtshan gyi shing bya'o //	
thung ngu gang yin pa de dag ni /	
'khar gsil gyi yu bar byas la dge slong rnams la sbyin par bya'o //	
khye'u dang bu mo ni /	
dge 'dun gyis mi bsgyur te /	
ci rigs pa zhig blangs nas ci bde bar gtang bar bya'o //	
rkang bzhi pa rnams las /	
glang po che dang /	
rta dang /	
rnga mo dang /	
bong bu dang /	
dre'u rnams ni /	
rgyal po la dbul bar bya'o //	
ba lang dang /	
ma he dang /	
ra dang /	
lug rnams ni /	
phyogs bzhi'i dge slong gi dge 'dun gyi phyir spyir gzhag ste /	
mi bgo'o //	
'thab stan dang /	
go cha dang /	
gzhan yang /	
rgyal po la 'os pa gang yin pa de thams cad ni /	
rgyal po la dbul bar bya'o //	
mtshon cha rnams ni /	
gzhag la /	
de rnams gri'u dang /	
khab dang /	
'khar gsil du brdungs te dge 'dun la brim par bya'o //	
tshon rnams las /	
tshon rtsi chen po gang kus dang /	
mtshal dang /	
mthing shing la sogs pa de dag ni /	
sku'i gzugs brnyan gyi dri gtsang khang du gzhag par bya'o //	
thod le kor dang /	
btsag dang /	
rams ni /	
dge 'dun gyis bgo bar bya'o //	
chang ni /	
yongs blugs las dong du gzhug par bya ste /	
tshar gyur na longs spyad par bya'o //	
tshar ma gyur na dor bar bya'o //	
dge slong dag /	
nga @167a *//	
ston pa yin par khas len pa rnams kyi chang mi sbyin zhing /	
tha na rtsva mchog gis kyang mi btung ngo //	
sman rnams ni /	
nad khang rung bar gzhag par bya zhing /	
de nas dge slong rnams kyis longs spyad par bya'o //	
rin po che rnams las mu tig ma gtogs par nor bu dang /	
bee d'urya dang /	
dung g-yas su 'khyil ba la sogs pa ni /	
cha gnyis su byas te /	
gcig ni /	
chos la'o //	
gcig shos ni /	
dge 'dun la'o //	
chos kyi gang yin pa des ni /	
sangs rgyas kyi gsung bri bar bya'o //	
seng ge'i khri brgyan par bya'o //	
dge 'dun gyi gang yin pa de ni /	
dge slong rnams kyis bgo bar bya'o //	
glegs bam rnams las sangs rgyas kyi gsung rab kyi glegs bam rnams ni /	
mi bgo bar phyogs bzhi'i dge slong gi dge 'dun gyi ched du spyir mdzod du bzhugs par bya'o //	
phyi rol pa'i bstan bcos kyi glegs bam rnams ni /	
btsongs la bgo bar bya'o //	
chags rgya ni /	
myur du 'grub par nus pa gang yin pa de ni /	
rdzas 'ged pa'i tshe dge slong rnams kyis bgo bar bya'o //	
mi nus pa gang yin pa de ni /	
phyogs bzhi'i dge slong gi dge 'dun gyi ched du spyir mdzod du gzhag par bya'o //	
gser dang /	
dbyig dang /	
gzhan yang rdungs su byas pa dang /	
rdungs su ma byas pa gang yin pa de ni /	
cha gsum du byas te /	
gcig ni /	
sangs rgyas la'o //	
gnyis pa ni /	
chos la'o //	
gsum pa ni /	
dge 'dun la'o //	
sangs @167b rgyas kyi gang yin pa des ni /	
dri gtsang khang dang /	
dbu skra sen mo'i mchod rten rnams kyi ral pa dang /	
'drums pa slar bcos par bya'o //	
chos kyi gang yin pa des ni /	
sangs rgyas kyi gsung bri par bya'o //	
seng ge'i khri brgyan par bya'o //	
dge 'dun gyi gang yin pa de ni /	
dge slong rnams kyis bgo bar bya'o //	
gleng gzhi ni /	
mnyam yod na'o //	
gang gi tshe ko sa la'i rgyal po gsal rgyal	
gyis chu bzang gi dus ston btsugs pa de'i tshe	
/ de na dge slong dang /	
dge slong ma dang /	
dge bsnyen dang /	
dge bsnyen ma rnams mang du tshogs par gyur to //	
de'i tshe dge slong khrums stod dge slong mas bkur	
ba yin pas chu bzang gi dus ston btsugs pa'i	
dge slong ma rab tu mang pos /	
tshe dang ldan pa khrums stod la 'di skad ces smras so //	
'phags pa /	
chu bzang gi dus ston la spyan 'dren gyi /	
gshegs so //	
des smras pa /	
bdag gi chos gos dang lhung bzed phyir su la bcol /	
dge slong ma bcu gnyis sde rnams kyis smras pa /	
'phags pa /	
thugs las chung ngur mdzod cig /	
bdag cag gis gzhag par bgyi'o //	
des de rnams la gzhag pa dang /	
de rnams kyis kyang skye rgu'i bdag mo chen mo la gtad do //	
chen mos kyang tshe dang ldan pa kun dga' bo la'o //	
tshe dang ldan pa kun dga' bos kyang gtsug lag khang zhig tu bzhag go /	
de nas de'i tshe tshe dang ldan pa khrums stod chu bzang gi dus ston la 'ongs pa dang /	
de na dge slong ma rnams kyis mgron du bos pa @168a *//	
yin pas /	
gcig gis smras pa /	
'phags pa /	
deng bdag gis zhal tshus bgyi'o //	
gzhan dang gzhan dag gis kyang g-yar tshus la bos so //	
gzhan zhig gis smras pa /	
'phags pa /	
bdag gi gdugs tshod gsol cig /	
de bzhin du gzhan dang gzhan dag gis kyang smras so //	
gzhan zhig gis smras pa /	
'phags pa /	
bdag gi dus ma lags pa'i btung ba gsol cig /	
de bzhin du gzhan dang gzhan dag gis kyang smras nas /	
des de rnams kyi sems bsrung ba'i phyir g-yar tshus rnams las cung zad cung zad blangs /	
des de bzhin du dro yang zos /	
dus ma yin pa'i btung ba blud pa yang 'thungs pa dang /	
de dag tseg tseg pa yor langs nas de yang	
lam gyis dub pa des mang por zos nas ma	
zhu bar gyur te /	
bsung de shi'o //	
de dge slong rnams kyis dur khrod du bsregs nas	
chos bsgrags pa byas nas rim gyis gtsug lag khang	
du lhags so // gos 'ged pas nad g-yog la smras pa /	
de'i lhung bzed dang chos gos 'on cig /	
des smras pa /	
des bcu gnyis sde rnams kyi lag tu bzhag go //	
de rnams la dris pa dang /	
smras pa /	
bdag gis skye rgu'i bdag mo chen mo'i lag tu bzhag go /	
de nas skye rgu'i bdag mo chen mos smras pa /	
bdag gis 'phags pa kun dga' bo la gtad do //	
tshe dang ldan pa kun dga' bos smras pa /	
bdag gis gtsug lag khang che ge mo zhig tu bzhag go @168b zhes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
shi ba'i yo byad kyi skyin par dge slong kun dga' bo byin gyis brlab par bya'o //	
byin gyis brlab pa yang 'di ltar bya ste /	
gand'i brdungs la dge 'dun thams cad tshogs shing mthun par gyur pa dang /	
dge slong gcig gis gsol ba bya'o //	
'di ltar bya ste /	
gnas mal bshams pa byas la /	
gand'i brdungs te dris pa'i tshig gis dge slong rnams la yang dag par bsgo la /	
dge 'dun rnams tshogs shing mthun par gyur pa dang /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
gnas 'dir dge slong khrums stod gum na /	
de'i lhung bzed dang /	
chos gos dang /	
gos kyi rin dang bcas pa /	
kun dga' bo'i sug ba na mchis kyi /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
'di ltar /	
dge 'dun gyis dge slong khrums stod gum pa'i yo byad lhung bzed dang /	
chos gos dang /	
gos kyi rin du bcas pa'i dngos po'i skyin par	
dge slong kun dga' bo byin gyis brlab par bgyi'o	
// 'di ni /	
gsol ba'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
dge slong yang gzhan du gum /	
lhung bzed dang chos gos kyang gzhan na mchis /	
dngos po'i skyin pa'ang gzhan na mchis na /	
@169a *// de'i chos gos dang lhung bzed gang dbang bar 'gyur lags /	
nye bar 'khor /	
dngos po'i skyin ba'i dge slong ngam /	
khyim pa gang na yod pa'o //	
gleng gzhi ni /	
mnyan yod na'o //	
de'i tshe dge slong lag gi bla zhig shi'o //	
dge slong rnams de'i lhung bzed dang chos gos la 'gyod pas ma bgos pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge 'dun thams cad bsogs la /	
ci 'dres sam ma 'dres par gyur pa de /	
brtag par bya'o //	
gal te 'dres te dge 'dun gyi ni /	
mchod rten gyir byas la /	
mchod rten ni /	
dge 'dun gyir gyur na /	
de lta bu chos dang mi mthun pa yin pas /	
de'i lhung bzed dang /	
chos gos dang /	
gos kyi rin dang bcas pa cha gsum du byas te /	
sangs rgyas dang /	
chos dang /	
dge 'dun no //	
dge 'dun gyi ni /	
dge slong rnams kyis bgo bar bya'o //	
sangs rgyas kyi ni /	
sangs rgyas la mchod pa dang dri gtsang khang dang /	
mchod rten gyi lag gi bla'i sar spyad par bya'o //	
dam pa'i chos kyi ni /	
sangs rgyas kyi gsung bri bar bya /	
seng ge'i khri brgyan par bya'o //	
gal te 'dres par ma gyur na /	
thams cad dge slong rnams kho nas bgo bar bya ste /	
de la 'gyod par mi bya'o //	
gleng gzhi ni /	
mnyan yod na'o //	
de'i tshe dge slong rab tu mang po dag ljongs rgyu zhing @169b dong ba las /	
rim gyis mnyan yod kyi grong khyer dang nye ba zhig tu phyin pa dang /	
de rnams kyi nang nas dge slong zhig shi'o //	
de rnams kyis bsam pa /	
gtsug lag khang na 'dug pa'i tshangs pa mtshungs par	
spyod pa rnams kyang skal pa 'dod par 'gyur du	
'ong gi / gtsug lag khang gi phyi rol tu bgo bar bya'o //	
snyam pa las /	
mnyan yod de na gnas pa'i ba lang gi rdzi dang /	
phyugs rdzi dang /	
rtsva thun dang /	
shing thun dang /	
lam gyis 'tsho ba dang /	
lam gol bas 'tsho ba'i mi rnams kyis kun nas gang zhing /	
de rnams gang dang gang du 'dug nas 'ged par	
byed pa de dang der skye bo'i tshogs chen pos	
yongs su bskor bar gyur nas /	
de rnams kyis bsam pa /	
gtsug lag khang dang nye ba zhig tu bgo'o //	
snyam nas /	
de rnams kyis gtsug lag khang dang nye ba zhig tu bgo bar brtsams pa dang /	
dge bskos kyis mthong nas smras pa /	
tshe dang ldan pa dag /	
ci zhig byed /	
de rnams kyis ji ltar gyur ba smras pa dang /	
des smras pa /	
bdag kyang mtshams su 'ongs pa yin na zhes des	
'khangs kyang de rnams kyis ma byin pa'i skabs de	
/ bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
mtshams kyi nang la mtshams kyi nang du shes te shi ba'i yo byad 'ged par byed na /	
ma bgos pa /	
nyes par bgos pa yin te /	
slar yang mtshams na 'dug pa rnams dang lhan cig bgo bar bya ste /	
gzhan du na /	
'gal @170a *//	
tshabs can du 'gyur ro //	
de bzhin du mtshams kyi nang la yid gnyis kyis 'ged par byed na /	
ma bgos pa /	
nyes par bgos pa yin te /	
slar yang mtshams na 'dug pa rnams dang lhan cig bgo bar bya ste /	
gzhan du na /	
'gal tshabs can du 'gyur ro //	
mtshams kyi phyi rol la mtshams kyi nang gi 'du shes kyis 'ged par byed na /	
ma bgos pa /	
nyes par bgos pa yin te /	
slar yang mtshams na 'dug pa rnams dang lhan cig bgo bar bya ste /	
gzhan du na /	
'gal tshabs can du 'gyur ro //	
mtshams kyi phyi rol la yid gnyis kyis 'ged par byed na /	
ma bgos pa /	
nyes par bgos pa yin te /	
slar yang mtshams na 'dug pa rnams dang lhan cig bgo bar bya ste /	
gzhan du na /	
'gal tshabs can du 'gyur ro //	
gleng gzhi ni /	
mnyan yod na'o //	
de'i tshe dge slong gis dge slong la dge slong gi lag nas chos gos dag bskur ba na /	
dge slong des /	
gang gis bskur ba de la yid gcugs pas spyad pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong dag /	
dge slong des yid gcugs par bya ba ma yin pa la yid gcugs par bskyed de /	
'di ltar /	
des gang gis bskur ba de la yid gcugs par spyad do //	
'on kyang dge slong gis dge slong la dge slong gi lag nas chos /	
@170b gos dag bskur ba na /	
gang la bskur ba de la yid gcugs pas spyad na /	
legs par spyad pa yin no //	
gang gis bskur ba de la yid gcugs pas spyad na /	
nyes par spyad pa yin no //	
dge slong gis dge slong la chos gos dag bskur bar byed na /	
gang la bskur ba de ni /	
shi la /	
gang gis bskur ba de la yid gcugs pas spyad na /	
nyes par spyad pa yin no //	
gang la bskur ba de'i shi ba'i yo byad du rung bar byin gyis rlob par byed na /	
legs par byin gyis brlabs pa yin no //	
dge slong gis dge slong la chos gos dag bskur bar byed pa na /	
gang gis bskur ba de ni /	
shi la /	
gang gis bskur ba de'i shi ba'i yo byad du rung bar byin gyis rlob par byed na /	
nyes par byin gyis brlabs pa yin no //	
dge slong gis dge slong la chos gos dag bskur bar byed pa na /	
gang la bskur ba des slar bzlog la /	
gang gis bskur ba de la yid gcugs pas spyad na /	
legs par spyad pa yin no //	
gang la bskur ba de la yid gcugs pas spyad na /	
nyes par spyad pa yin no //	
dge slong gis dge slong la chos gos dag bskur ba na /	
gang la bskur ba de ni /	
shi la /	
gang la bskur ba de'i shi pa'i yo byad du rung bar byin gyis rlob par byed na /	
legs par byin gyis brlabs pa yin no //	
gang gis bskur ba de'i shi ba'i yo byad du byin gyis rlob par byed na /	
nyes par byin gyis brlabs pa yin no //	
dge slong gis dge slong la chos @171a *//	
gos dag bskur bar byed pa na /	
gang la bskur ba des slar bzlog la /	
gang gis bskur ba de yang shi nas gang la bskur ba de la yid gcugs pas spyod na /	
nyes par spyad pa yin no //	
gang la bskur ba de'i shi ba'i yo byad rung bar byin gyis rlob par byed na /	
legs par byin gyis brlabs pa yin no //	
dge slong gis dge slong la chos gos dag bskur par byed pa na /	
gang la bskur ba des slar bzlog nas de shi la /	
gang gis bskur bar byed pa de'ang shi na /	
de'i shi ba'i yo byad du rung bar byin gyis rlob par byed na /	
nyes par byin gyis brlabs pa yin no //	
gang gis bskur ba de'i shi ba'i yo byad du rung bar byin gyis rlob par byed na /	
legs par byin gyis brlabs pa yin no //	
gos kyi gzhi rdzogs so ////	
sra brkyang gi gzhi'i sdom ni /	
gnas bcas pa dang kha cig dang //	
rdol pa dang ni blangs pa dang //	
dus dang gang zag ma mo'i gzhi //	
nyi shu dag tu byas pa dang //	
bgos pa dag ni bcu gnyis te; ;gnas bcas dbyar gnas dam bcas pa //	
ston pa blta bar 'dod pa na'ang //	
'dam rdzab kyis ni ngal gyur pa //	
de la der ni chos gos gnang //	
sangs rgyas bcom ldan 'das rgyal bu rgyal byed kyi	
tshal mgon med zas sbyin gyi kun dga' ra ba	
na dbyar bzhugs par zhal gyis bzhes so //	
de'i tshe dge slong rab tu mang po dag gnas bcas su dbyar gnas par @171b dang bcas te /	
dbyar gyi zla ba gsum po dag 'das nas chos gos byas pa dang ldan /	
chos gos zin pa dang ldan nas lhung bzed dang	
chos gos thogs te rtsva stug po dang rdzab chen	
por tsha bas ngal bar gyur cing /	
rdul gyis lus g-yogs bzhin du mnyan yod gang na bder rgyu zhing song ste /	
rim gyis rgyu zhing song ba dang mnyan yod du phyin to //	
de nas dge slong rab tu mang po dag gis	
chos gos dang lhung bzed mkhos su phab nas rkang	
pa bkrus te / bcom ldan 'das gang na ba der dong nas lhags pa dang /	
bcom ldan 'das kyi zhabs gnyis la mgo bos phyag 'tshal te phyogs gcig tu 'dug go /	
chos nyid kyis /	
sangs rgyas bcom ldan 'das rnams ni /	
glo bur du lhags pa'i dge slong rnams la so	
so yang dag par dga' bar mdzad pa 'dis so	
so yang dag par dga' bar mdzad de /	
dge slong dag /	
khyed da gzod gnas 'ongs /	
gnas gang du dbyar gnas gnas /	
btsun pa /	
bdag cag ni /	
gnas bcas nas da gzod mchis lags te /	
bdag cag gnas bcas na dbyar mchis mchis lags so //	
dge slong dag /	
khyed cag gnas su ji gang zhes la reg par dbyar gnas sam /	
bsod snyoms kyis brel bar ma gyur mod /	
btsun pa /	
mad par gsol to //	
bdag cag gnas bcas na bde ba la reg par dbyar gnas shing /	
bdag cag bsod snyoms kyis kyang brel ba ma mchis lags so //	
'on kyang bdag cag lhung bzed dang chos gos @172a *//	
thogs te rtsva stug po dang rdzab chen por tsha bas ngal bar gyur cing /	
rdul gyis lus g-yogs pas ljongs rgyu zhing mchis te rim gyis rgyu zhing mchi ba na /	
tshegs chen pos 'dir mchis lags so ////	
'dul ba gzhi /	
bam po re bdun pa /	
bcom ldan 'das kyis dgongs ba /	
kye ma /	
nga'i nyan thos rnams lhung bzed dang chos gos thogs	
te rtsva stug bo dang rdzab chen por tsha bas	
ngal bar gyur cing /	
lus rdul gyis g-yogs pas ljongs rgyu zhing 'gro ba ni /	
nyon mongs kyi /	
ma la ngas dge slong rnams bde ba la reg par gnas par bya ba'i phyir dang /	
sbyin pa po rnams kyi sbyin pa'i chos longs spyad	
par bya ba'i phyir dge slong rnams la sra brkyang	
gnang bar bya'o // 'di ltar /	
sra brkyang bting na /	
phan yon lnga yod de /	
zhag bcu las thal na ma yin pa dang /	
zla ba las thal na ma yin pa dang /	
nub mo bral na ma yin pa dang /	
blo gos mthang gos dang bcas pa'i chos gos kyis ljongs rgyur 'gro ba dang /	
chos gos rung ba ma yin pa ji tsam 'dod pa 'chang ba na ma yin pa'o //	
gzhan yang /	
phan yon lnga yod de /	
tshogs shing za na ma yin pa dang /	
yang yang za na ma yin pa dang /	
khyim rnams su mgron du ma bos par 'gro na ma yin pa dang /	
ji tsam 'dod pa'i chos gos btsal ba dang /	
ston zla 'bring bo nas dpyid zla ra ba'i bar	
gyi nang der sra brkyang bting ba rnams kyi rnyed	
pa yin no // snyam du dgongs zhes @172b dge slong rnams la bka' stsal pa /	
dge slong dag /	
de lta bas na /	
ngas rjes su gnang ste /	
dge slong rnams bde ba la reg par gnas par bya ba'i phyir dang /	
sbyin pa po rnams kyi sbyin pa'i chos longs spyod	
par bya ba'i phyir dbyar gnas pa'i dge slong rnams	
kyis sra brkyang gding bar bya'o //	
'di ltar /	
sra brkyang la phan yon lnga yod de /	
zhag bcu thal na ma yin pa dang zhes bya	
ba nas sra brkyang bting ba rnams kyi rnyed pa	
yin no // zhes bya ba'i bar gong ma bzhin du'o //	
bcom ldan 'das kyis sra brkyang gding bar bya'o //	
zhes bka' stsal na /	
dge slong rnams kyis sra brkyang ji ltar gding ba	
ma shes nas bcom ldan 'das kyis bka' stsal pa	
/ dbyar gnas pa'i dge 'dun gyi chos gos kyi	
rnyed pa yod pa gang yin pa de las gding	
/ bar bya'o // gding ba ni /	
'di ltar bya ste /	
re zhig thog mar mthun pa'i go ba bya ste /	
chos gos 'di ni /	
dbyar gnas pa'i dge 'dun gyi chos gos kyi rnyed pa byung ba lags te /	
gal te dge 'dun bzhed na /	
chos gos 'dis dge 'dun gyi sra brkyang gding bar bya'o //	
de nas phyi de nyin gnas mal bshams nas gand'i	
brdungs te dris pa'i tshig gis dge slong rnams la	
yang dag par bsgo la /	
dge 'dun thams cad tshogs shing mthun par gyur pa dang /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
chos gos 'di ni /	
dbyar gnas pa'i dge 'dun gyi chos gos kyi rnyed pa byung ba lags te /	
dge 'dun gyi chos gos 'dis sra @173a *//	
brkyang bgyid nas sra brkyang gding bar bzhed na /	
des na sra brkyang bting ba'i gnas nas chas ba	
la chos gos rnying pa rnams dang 'bral ba yang	
mi 'byung na / gsar pa rnams dang lta smos	
kyang ci 'tshal bar gal te dge 'dun gyis dus	
la bab cing bzod na /	
dge 'dun gyis gnang bar mdzod cig dang /	
'di ltar /	
dge 'dun gyis chos gos 'di sras brkyang du mdzad de /	
chos gos 'dis dge 'dun gyi sra brkyang 'ding ngo //	
des na sra brkyang bting ba'i gnas chas pa la	
chos gos rnying pa rnams dang 'bral ba yang mi	
'byung na / gsar pa rnams dang lta smos kyang ci 'tshal /	
'di ni /	
gsol ba'o //	
las ni 'dir ltar bya ste /	
dge 'dun btsun pa rnam gsan du gsol /	
chos gos 'di ni /	
dbyar gnas pa'i dge 'dun gyi rnyed pa byung ba lags la /	
dge 'dun yang sra brkyang bgyi bar bzhed de /	
dge 'dun gyis chos gos 'di sra brkyang du mdzad	
pas chos gos 'dis dge 'dun gyis ra brkyang 'ding	
ngo // des na sras brkyang bting ba'i gnas nas	
chas pa la chos gos rnying pa rnams dang 'bral	
ba yang mi 'byung na /	
gsar pa rnams dang lta smos kyang ci 'tshal /	
tshe dang ldan pa rnams las /	
gang dag chos gos 'di sras brkyang du bgyi zhing /	
chos gos 'dis dge 'dun gyi sra brkyang bting ste /	
des na sra brkyang bting ba'i gnas nas chas pa	
las chos gos rnying pa rnams dang 'bral ba yang	
mi 'byung na / gsar pa rnams dang lta smos	
kyang ci 'tshal bar @173b bzod pa de dag ni	
mi 'byung na / / cang ma gsungs shing /	
gang dag mi bzod pa de dag ni /	
gsungs shig /	
dge 'dun gyis chos gos sras brkyang du mdzad nas	
chos gos 'dis dge 'dun gyi sras brkyang 'ding ste	
/ des na sra brkyang bting ba'i gnas nas chas	
pa las chos gos rnying pa rnams dang 'bral ba	
yang mi 'byung na /	
gsar pa rnams dang lta smos kyang ci 'tshal bar dge 'dun gyis bzod cing gnang nas 'di ltar /	
cang mi gsung bas de de bzhin du 'dzin to //	
de'i 'og tu sra brkyang 'ding ba'i dge slong bsko bar bya ste /	
chos lnga dang ldan pa'i dge slong ni /	
sra brkyang 'ding par ma bskos pa ni /	
bsko bar mi bya zhing /	
bskos pa ni /	
dbyung bar bya'o //	
lnga gang zhe na /	
dbyar gyi ma yin pa dang /	
dbyar ral ba dang /	
dbyar phyi mar gnas par dam bcas pa dang /	
dbyar tha dad par gnas pa dang /	
bslab pa byin pa'o //	
gzhan yang /	
chos lnga dang ldan na /	
bsko bar mi bya ste /	
spo ba pa dang /	
gzhi nas spo ba pa dang /	
mgu bar bya ba spyod pa dang /	
gzhi nas mgu bar bya ba spyod ba dang /	
gnas nas phyung ba'o //	
gzhan yang /	
chos lnga dang ldan na /	
bsko bar mi bya ste /	
'dun pas 'gro ba dang /	
zhe sdang gis 'gro ba dang /	
gti mug gis 'gro ba dang /	
'jigs pas 'gro ba dang /	
sras brkyang bting ba dang ma bting ba mi shes pa'o //	
yang //	
chos lnga dang ldan pa'i dge slong ni /	
sras brkyang 'ding par ma bskos pa ni /	
bsko bar bya zhing /	
bskos pa ni /	
dbyung bar mi bya'o //	
lnga gang zhe na /	
'dun pas mi 'gro ba dang /	
zhe sdang gis mi 'gro ba dang /	
gti mug @174a *//	
gis mi 'gro ba dang /	
'jigs pas mi 'gro ba dang /	
sra brkyang bting ba dang ma bting ba shes pa'o //	
bsko ba ni /	
'di ltar bya ste /	
gnas mal bshams te zhes bya ba nas dge 'dun	
thams cad tshogs shing mthun par gyur pa dang zhes	
bya ba'i bar gong ma bzhin du ste /	
re zhig thog mar spro bar bya ste /	
ming 'di zhes bya ba khyod /	
dge 'dun gyi sra brkyang 'ding bar spro'am gal te spro na /	
des spro'o //	
zhes brjod par bya'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
sra brkyang 'ding ba'i dge slong ming 'di zhes bgyi ba 'di /	
dge 'dun gyis sras brkyang 'ding par spro na /	
gal te dge 'dun gyis dus la bab cing bzod na /	
dge 'dun gyis gnang par mdzod cig dang /	
'di ltar dge 'dun gyis dge slong ming 'di zhes bgyi ba sra brkyang 'ding bar bskos te /	
sra brkyang 'ding pa ming 'di zhes bgyi ba /	
dge 'dun gyi sra brkyang 'ding par 'gyur ro //	
'di ni /	
gsol ba'o //	
las ni /	
'di ltar bya ste /	
dge 'dun btsun pa rnams gsan du gsol /	
sra brkyang 'ding pa ming 'di zhes bgyi ba 'di /	
dge 'dun gyi sra brkyang 'ding par spro na /	
de'i slad du dge 'dun gyis ming 'di zhes bgyi ba /	
sra brkyang 'ding par bskos te /	
sra brkyang 'ding pa ming 'di zhes bgyi bas dge 'dun gyi sra brkyang 'ding bar 'gyur na /	
tshe dang ldan pa rnams las /	
gang dag ming 'di zhes bgyi ba sra brkyang 'ding @174b par bsko bar bzo pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
dge 'dun gyis bzod cing gnang nas dge 'dun gyis sra brkyang 'ding pa ming 'di zhes bgyi ba /	
dge 'dun gyi sra brkyang 'ding bar bskos te /	
'di ltar /	
cang mi gsung bas de de bzhin du 'dzin to //	
de nas gsol bas sras brkyang 'ding pa'i dge slong la sra brkyang sbyin par bya'o //	
dge 'dun btsun pa rnams gsan du gsol /	
dge 'dun gyis chos gos 'di ni /	
sra brkyang du mdzad lags la /	
dge slong ming 'di zhes bgyi ba 'di yang sra brkyang 'ding par bskos lags te /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
'di ltar /	
dge 'dun gyis dge slong ming 'di zhes bgyi ba	
la chos gos 'di sra brkyang gi slad du stsal	
to // 'di ni /	
gsol ba'o //	
ngas dge slong sra brkyang 'ding ba'i kun tu spyod pa'i chos dag bca' bar bya ste /	
dge slong sras brkyang 'ding pas sra brkyang la thams cad du thog mar 'gro bar bya ste /	
bkru'o //	
brkyang ngo //	
dra'o //	
drub bo //	
kha sgyur ro //	
chung ngu na khab kyis srub gnyis sam /	
gsum yang btsem par bya'o //	
lan gnyis sam gsum du sems bskyed par bya'o //	
de nas ston zla 'bring po zla ba yar gyi ngo'i tshes bco lnga la go bar bya ste /	
tshe dang ldan pa dag /	
sang kho bos sra brkyang 'ding gi /	
khyed cag so so'i chos gos sngags phyung zhig /	
de nas sra brkyang 'ding pa'i dge slong gis /	
sra brkyang dri dang me tog gis gtor zhing /	
dri zhim po'i bdug pas @175a *//	
bdugs nas gnas mal bshams te /	
gandi brdungs nas drams pa'i tshig gis dge slong rnams la yang dag par bsgo la /	
dge 'dun thams cad tshogs shing mthun par gyur pa dang rgan pa'i mthar gzhag par bya'o //	
de nas rgan pa'i mthar 'dug nas sra brkyang blangs te /	
dge 'dun btsun pa rnams gsan du gsol /	
dge 'dun gyis chos gos 'di ni /	
sra brkyang du mdzad la; bdag dge slong ming 'di zhes bgyi ba yang /	
sra brkyang 'ding bar bskos te /	
sra brkyang 'ding pa bdag ming 'di zhes bgyi bas	
chos gos 'dis dge 'dun gyi sra brkyang 'ding bar	
'gyur ro // gding ngo; ;bting ngo //	
de skad lan gnyis lan gsum du brjod par bya'o //	
de nas bting nas dge 'dun gyi gnas brtan gyi mdun du 'dug ste 'di skad ces //	
gnas brtan dgongs su gsol chos gos 'di ni /	
dge 'dun gyis sras brkyang du mdzad la /	
bdag ming 'di zhes bgyi ba yang /	
sra brkyang 'ding bar bskos pa lags te /	
bdag gis chos gos 'dis dge 'dun gyi sra brkyang bting lags so //	
zhes brjod par bya'o //	
des /	
legs par bting ngo //	
shin tu bting ste /	
'di la rnyed pa dang /	
phan yon yod pa gang yin pa de ni /	
bdag cag gi yin no //	
zhes brjod par bya zhing /	
de bzhin du lan gnyis lan gsum du dge 'dun	
gsar bu'i bar du thams cad kyis legs par bting	
ngo // shin tu bting ste /	
'di la rnyed pa dang /	
phan yon yod pa gang yin pa de ni /	
bdag cag gi yin @175b no; ;zhes brjod par bya'o //	
sra brkyang 'ding ba'i dge slong gis sra brkyang thogs te /	
chab khung sar ma yin /	
snam phyi sar ma yin te /	
tshang bang du 'jug par mi bya'o //	
mtshams kyi phyi rol du 'gro bar mi bya'o gal te song na /	
der gnas par mi bya'o //	
sra brkyang 'ding ba'i dge slong gis kun tu spyod	
pa'i chos ji ltar bcas pa bzhin yang dag par	
blangs te 'jug par mi byed na /	
'gal tsha bas can du 'gyur ro //	
de nas sra brkyang 'ding ba'i dge slong gis dpyid	
zla ra ba zla ba yar gyi ngo'i tshes bco	
lnga la yang go bar bya ste /	
tshe dang ldan pa dag /	
sang kho bo sra brkyang 'byin gyi /	
khyed cag so so'i chos gos rnams byin gyis rlobs shig /	
de la rnyed pa byung ba gang yin pa de ni /	
dge 'dun gyis bgo bar bya'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
du zhig gi sra brkyang ma bting lags /	
nye bar 'khor /	
lnga'i ste /	
dbyar gyi ma yin pa dang /	
dbyar ral ba dang /	
dbyar phyi mar gnas par dam bcas pa dang /	
dbyar tha dad par gnas par dam bcas pa dang /	
sra brkyang de 'ding ba na mngon sum du ma gyur pa'i'o //	
gzhan yang /	
'di lnga'i ma bting ba yin te /	
spo ba pa dang /	
spo ba spyad zin pa dang /	
mgu bar bya ba spyod pa dang /	
mgu bar bya ba spyad zin pa dang /	
bslab pa byin pa'i'o //	
btsun pa /	
du zhig gi rnyed pa mchis la /	
phan yon ma mchis lags /	
nye bar 'khor /	
lnga'i ste /	
dbyar gyi ma yin pa dang /	
dbyar ral ba dang /	
dbyar phyi mar gnas par dam bcas pa dang /	
dbyar tha dad par bcas @176a *//	
pa dang /	
sra brkyang de 'ding ba na mngon sum du ma gyur pa'i'o //	
gzhan yang /	
lnga po 'di dag gi ste /	
spo ba pa dang /	
spo ba spyad zin pa dang /	
mgu bar bya ba spyod pa dang /	
mgu bar bya ba spyad zin pa dang /	
bslab pa byin pa'i'o //	
btsun pa /	
du zhig gi rnyed pa yang ma mchis la /	
phan yon yang ma mchis lags /	
nye bar 'khor /	
lnga'i ste /	
ma mthong bas gnas nas phyung ba dang /	
phyir mi byed pas gnas nas phyung ba dang /	
sdig pa'i lta bar song ba ma bor bas gnas nas phyung ba dang /	
dbyar tha dad par gnas pa dang /	
dge 'dun dbye na chos ma yin pa'i phyogs pa'i'o //	
dge slong rab tu mang po dag ljongs rgyu zhing	
dong ba na chom rkun pa rnams kyis bcom nas	
/ de dag rim gyis mnyan yod du phyin pa dang /	
dge slong rnams kyis mthong nas tshe dang ldan pa dag /	
'ongs pa legs so //	
'ongs pa legs so //	
ji ga bde bar spyad dam /	
tshe dang ldan pa dag /	
bde bar spyad pa ni /	
ci 'dra ba zhig /	
bdag cag ni /	
chom rkun pa rnams kyis bcom mo //	
tshe dang ldan pa dag /	
bdag cag la rnyed pa mang du byung ste /	
gal te sra brkyang phyung na /	
khyed la chos gos kyi bgo bsha' bya ba zhig ces pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
de lta bas na /	
rjes su gnang ste /	
chom rkun pa dag gis bcom pa'i dge slong rnams kyi phyir sra brkyang dbyung bar bya'o //	
dbyung ba ni /	
'di ltar bya ste /	
gnas @176b mal bshams la gandi brdungs te dris pa'i	
tshig gis dge slong rnams la yang dag par bsge	
la / dge 'dun thams cad tshogs shing mthun par	
gyur pa dang dge slong gcig gis gsol ba byas	
la / te las bya'o / dge 'dun btsun pa rnams gsan du gsol /	
gnas 'dir dge 'dun mthun pas 'di srid du sra brkyang bting ba las /	
dge slong rab tu mang po chom rkun pa dag gis bcom nas lhags na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
'di ltar /	
dge 'dun gyis dge slong chom rkun gyis bcom pa	
rnams kyi slad du sra brkyang 'byin par mdzad do	
// 'di ni /	
gsol ba'o //	
las ni /	
'di ltar bya ste /	
dge 'dun btsun pa rnams gsan du gsol /	
gnas 'dir dge 'dun mthun pas 'di srid du sra brkyang bting ba las /	
dge slong rab tu mang po chom rkun pa dag gis bcom nas lhags te /	
dge 'dun gyis dge slong chom rkun pa dag gis	
bcom pa rnams kyi slad du sra brkyang 'byin par	
mdzad na / tshe dang ldan pa dag las /	
gang dag dge slong chom rkun pa dag gis bcom	
pa rnams kyi phyir sra brkyang 'byin par bzod pa	
de dag ni / cang ma gsungs shig /	
gang dag mi bzod pa de dag ni /	
gsungs shig /	
dge 'dun gyis bzod cing gnang nas /	
dge 'dun gyis dge slong chom rkun pa dag gis	
bcom pa rnams kyi slad du sra brkyang 'byin par	
mdzad de / gang gi slad du cang mi gsung bas de de bzhin du 'dzin to //	
de nas rnyed pa byung ba gang yin pa de /	
bgo bar bya ste /	
@177a *// bgos nas gang 'dod pa des rang gi skal pa	
las chom rkun pa dag gis bcom pa'i dge slong	
rnams la bgo bsha' bya'o //	
sdom la /	
rdol pa dang ni sril zos dang /	
mtha' skor lhan rlo lhan ring dang //	
gso ma'i seng ras zegs pa dang //	
rnying dang spangs dang dengs pa'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa; chos gos rdol pas sra brkyang gding du rung lags sam /	
nye bar 'khor /	
mi rung ngo //	
btsun pa /	
chos gos srog chags kyis 'tshal pa dang /	
chos gos cha ga btab pa dang /	
chos gos lhan pa rlo bos btab pa dang /	
chos gos lhan ring can dang /	
gso ma'i seng ras kyi chos gos dang /	
chos gos zegs pa dang /	
chos gos rnying pa dang /	
chos gos spangs pa dang /	
chos gos dengs pas sra brkyang gding du rung lags sam /	
nye bar 'khor /	
mi rung ngo //	
sdom la /	
blings dang dus ma yin pa dang //	
gang zag gi ni chos gos gsum //	
mi rung ba dang ma dras dang //	
khru lngar ma chog mi bya dang //	
blo mthun min dang mi gding dang //	
mtshams kyi phyi rol mi skye'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
blings pa'i chos gos kyis sra brkyang gding du rung lags sam /	
nye bar 'khor /	
mi rung ngo //	
btsun pa /	
dus ma lags pa'i chos gos dang /	
gang zag gi snam sbyar dang /	
bla gos dang /	
@177b mthang gos dang /	
mi rung ba'i chos gos dang /	
ma dras pa dang /	
khru lnga ma mchis pa dang /	
blo mthun par ma bgyis pa'i chos gos dang /	
sra brkyang 'ding ba ma bskos pa dang /	
mtshams kyi slad rol du blo mthun par bgyis pa'i chos gos kyi sra brkyang dang /	
mtshams kyi slad rol tu bskos pa'i sra brkyang 'ding bas /	
sra brkyang gding du rung lags sam /	
nye bar 'khor /	
mi rung ngo //	
sdom la; dus kyi dang ni zla ba gsum //	
gsar pa dang ni brtags pa nyid //	
phongs pa dang ni gso ma'i ras //	
gang zag gi ni chos gos gsum //	
btsun pa /	
dus kyi chos gos kyis dge 'dun gyi sra brkyang gding du rung lags sam /	
nye bar 'khor /	
rung ngo //	
btsun pa /	
dgung zla gsum 'das nas dge 'dun gyi chos gos kyi rnyed pa gang lags pa des /	
sra brkyangs gding du rung lags sam /	
nye bar 'khor /	
rung ngo //	
chos gos gsar pa rung ngo //	
gsar pa brtags pa rung ngo //	
phongs pa'i chos gos rung ngo //	
gso ma'i seng ras snam sbyar mi rung ngo //	
btsun pa /	
gang zag gi snam sbyar gyis sra brkyang gding du rung lags sam /	
nye bar 'khor /	
gal te dge 'dun la phul bar gyur na rung ngo //	
bla gos dang mthang gos kyang de bzhin no //	
sdom la /	
gang zag gi dang khyim pa dang /	
khru lnga pa dang khru lnga'i lhag /	
blo mthun byas pa'i gding ba dang //	
mtshams kyi nang nyid skye ba'o //	
btsun pa /	
gang zag gi chos gos kyis sra brkyang gding du rung lags sam /	
mi rung ngo //	
gal te dge 'dun la @178a *//	
phul bar gyur na'o //	
khyim pa'i gos kyis mi rung ngo //	
gal te dge 'dun la phul bar gyur na rung ngo //	
khru lnga pas rung ngo //	
khru lnga las lhag pas rung ngo //	
blo mthun par byas pa'i sra brkyang gi chos gos dang sra brkyang 'ding bas rung ngo //	
mtshams kyi nang du blo mthun par byas pa'i sra brkyang gi chos gos kyis rung ngo //	
mtshams kyi nang du sra brkyang 'ding pa bskos pas rung ngo //	
ma mo brgyad kyi gzhis sra brkyang phyung bar 'gyur te /	
brgyad gang zhe na /	
song ba dang /	
rdzogs pa dang /	
nges pa dang /	
nyams pa dang /	
thos pa dang /	
mtshams 'das pa dang /	
re thag chad pa dang /	
brgyad pa ni /	
sra brkyang phyung ba nyid de /	
song ba'i mtha' can gyi sra brkyang phyung ba dang /	
rdzogs pa'i mtha' can dang /	
nges pa'i mtha' can dang /	
nyams pa'i mtha' can dang /	
thos pa'i mtha' can dang /	
mtshams 'das pa dang /	
re thag chad pa dang /	
brgyad pa ni /	
sra brkyang phyung zin pa nyid yin no //	
song ba'i mtha' can gyi sra brkyang phyung ba gang zhe na /	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par lhung bzed dang chos gos	
blangs te phyir mi 'ong bar mtshams kyi phyi rol	
tu song ba de'i ni /	
song ba'i mtha' can gyi sra brkyang phyung ba yin no //	
rdzogs pa'i mtha' can gyi sra brkyang phyung ba gang zhe na /	
'di lta ste /	
dge slong sra brkyang bting ba'i gnas nas chos @178b gos ma byas /	
chos gos ma zin par mtshams kyi phyi rol tu song nas phyir 'ong zhing chos gos bya'o //	
snyam pa las /	
de 'di snyam du sems te /	
bdag slar mi 'ong ste /	
'on kyang chos gos bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin no //	
nges pa'i mtha' can gyi sra brkyang phyung ba gang zhe na /	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa las /	
de 'di snyam du sems te /	
slar mi 'ong zhing chos gos kyang mi bya'o //	
snyam pa de'i ni; nges pa'i mtha' can gyi sra brkyang phyung ba yin no //	
nyams pa'i mtha' can gyi sra brkyang phyung ba gang zhe na /	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa las /	
de 'di snyam du sems te /	
slar yang mi 'ong la chos gos kyang mi bya'o //	
snyam nas /	
des de rtsom zhing brtsams pa dang nyams pa de'i ni /	
nyams pa'i mtha' can gyi sra brkyang phyung ba yin no //	
thos pa'i mtha' can gyi sra brkyang phyung ba gang zhe na /	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ongs te chos gos bya'o //	
snyam pa las /	
dge 'dun mthun pas sra @179a *//	
brkyang phyung la /	
des dge 'dun mthun pas sra brkyang phyung ngo //	
zhes thos so //	
thos nas kyang legs par phyung ngo //	
shin tu phyung ngo //	
zhes rjes su yi rang ba byas pa de'i ni /	
thos pa'i mtha' can gyi sra brkyang phyung ba yin no //	
mtshams 'das pa pa'i sra brkyang phyung ba gang zhe na /	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par phyir 'ong ngam mi 'od snyam pa las /	
mtshams kyi phyi rol tu song ba de'i ni /	
mtshams 'das pa pa'i sra brkyang phyung ba yin no //	
re thag chad pa pa'i sra brkyang phyung ba gang zhe na /	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu nas slar 'ong zhing chos gos bya'o //	
snyam pa las /	
de'i chos gos re ba gang yin pa de /	
thams cad kyi thams cad du chad pa de'i ni /	
re thag chad pa pa'i sra brkyang phyung ba yin no //	
brgyad pa sra brkyang phyung ba nyid gang zhe na /	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song ba las /	
de yang slar 'ongs shing sra brkyang phyung ba nyams su myong ba de'i ni /	
brgyad pa sra brkyang phyung ba nyid yin no //	
sdom la /	
ma byas pa ni nyi shu dang //	
brtsams pa dag ni nyi shu dang //	
re ba yod pa nyi shu dang //	
re ba med pa nyi shu yin //	
@179b 'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa las /	
de 'di snyam du sems te /	
slar mi 'ong mod kyi /	
'on kyang chos gos bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa las /	
de 'di snyam du sems te /	
slar mi 'ong zhing chos gos kyang mi bya'o //	
snyam pa de'i ni /	
nges pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa las /	
des de rtsom zhing de'i brtsams pa nyams pa de'i ni /	
nyams pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa las /	
dge 'dun mthun pas sra brkyang phyung la; des dge 'dun mthun pas sra brkyang phyung ngo //	
zhes thos so //	
thos nas kyang legs par phyung ngo //	
shin tu phyung ngo //	
zhes rjes su yi rang ba byas pa de'i ni /	
thos pa'i mtha' can gyi sra @180a *//	
brkyang phyung ba yin no //	
'di lta ste /	
dge slong zin par mtshams kyi phyi rol tu song	
nas slar 'ong par mtshams kyi phyi rol tu song	
nas slar 'ong zhing chos gos bya'o //	
snyam pa las /	
de der song nas de 'di snyam du sems te /	
slar mi 'ong zhing /	
'on kyang chos gos ni bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa las /	
de der song nas de 'di snyam du sems te /	
slar mi 'ong zhing chos gos kyang mi bya'o //	
snyam pa de'i ni /	
nges pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa las /	
de der song nas rtsom zhing de'i brtsams pa nyams pa de'i ni /	
nyams pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa las /	
dge 'dun mthun pas sra brkyang phyung la /	
des dge 'dun mthun pas sra brkyang phyung ngo //	
zhes thos so //	
thos nas kyang legs @180b par phyung ngo //	
shin tu phyung ngo //	
zhes rjes su yi rang ba byas pa de'i ni /	
thos pa'i mtha' can gyi sra brkyang phyung ba yin no //	
'di lta ste /	
dge slong gis sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
zhes sems la bzhag pa las /	
de 'di snyam du sems te /	
slar mi 'ong zhing /	
'on kyang chos gos bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas de slar 'ong zhing chos gos bya'o //	
zhes sems la bzhag pa las /	
de der song nas 'di snyam du sems te /	
slar mi 'ong zhing chos gos kyang mi bya'o //	
snyam pa de ni /	
nges pa'i mtha' can gyi sra brkyang phyung ba yin no //	
'di lta ste; dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
zhes sems la bzhag pa las /	
des de rtsom zhing de'i brtsams pa nyams pa de'i ni /	
nyams pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
zhes sems la bzhag pa las /	
dge 'dun mthun pas sra brkyang phyung la /	
des dge 'dun mthun pas sra brkyang phyung ngo //	
zhes thos so //	
thos @181a *//	
nas kyang legs par phyung ngo //	
shin tu phyung ngo //	
zhes rjes su yi rang ba byas pa de'i ni /	
thos pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
zhes sems la bzhag pa las /	
de der song nas 'di snyam du sems te /	
slar mi 'ong ste /	
'on kyang chos gos bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
zhes sems la bzhag pa las /	
de der song nas 'di snyam du sems te /	
slar mi 'ong zhing chos gos kyang mi bya'o //	
snyam pa de'i ni /	
nges pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
zhes sems la bzhag pa las /	
de der song nas rtsom zhing de'i brtsams pa nyams pa de'i ni /	
nyams pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
zhes sems la bzhag @181b pa las /	
dge 'dun mthun pas sra brkyang phyung la /	
des dge 'dun mthun pas sra brkyang phyung ngo //	
zhes thos so //	
thos nas kyang legs par phyung ngo //	
shin tu phyung ngo //	
zhes rjes su yi rang ba byas pa de'i ni /	
thos pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par ci slar 'ong ngam /	
'on te slar mi 'ong zhes sems la the tshom	
za bzhin mtshams kyi phyi rol tu song ba las	
/ de 'di snyam du sems te /	
slar mi 'ong ste /	
'on kyang chos gos ni bya'o //	
snyam pa 'di'i ni /	
rdzogs pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par ci slar 'ong ngam /	
'on te slar mi 'ong zhes sems la the tshom	
za bzhin du mtshams kyi phyi rol tu song ba	
las / de 'di snyam du sems te /	
slar mi 'ong zhing chos gos kyang mi bya'o //	
snyam pa de'i ni /	
nges pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par ci slar 'ong ngam /	
'on te slar mi 'ong zhes sems la the tshom	
za bzhin mtshams kyi phyi rol tu song ba las	
/ des de rtsom zhing de'i brtsams pa nyams pa	
de'i ni; nyams pa'i mtha' can gyi sra brkyang phyung	
/ ba yin no // 'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par ci slar 'ong ngam /	
'on te slar mi 'ong @182a *//	
zhes sems la the tshom za bzhin mtshams kyi phyi rol tu song ba las /	
dge 'dun mthun pas sra brkyang phyung la /	
des dge 'dun mthun pas sra brkyang phyung ngo //	
zhes thos so //	
thos nas kyang legs par phyung ngo //	
shin tu phyung ngo //	
zhes rjes su yi rang ba byas pa de'i ni /	
thos pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu	
song nas zhes bya ba thams cad brjod par bya'o	
// 'on kyang snga ma'i nyi shu la ni chos gos ma byas /	
chos gos ma zin par zhes bya'o //	
'dir ni /	
chos gos ma zin par zhes bya ba bor te /	
chos gos brtsams pa zhes bya ba bcug ste /	
rnam pa 'dis nyi shu pa gzhan bya'o //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par mtshams kyi phyi rol tu song nas slar 'ong zhing chos gos bya'o //	
snyam pa'i re ba yod pa las /	
de 'di snyam du sems te /	
slar mi 'ong ste /	
'on kyang chos gos ni bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin te /	
re ba yod pa zhes bya ba'i khyad par 'dis snga ma bzhin du nyi shu pa gzhan bya'o //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par slar 'ong zhing chos gos bya'o //	
snyam pa'i re ba med par mtshams kyi phyi rol tu song ba las /	
de 'di snyam du sems te /	
@182b slar mi 'ong zhing 'on kyang chos gos ni bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin te /	
re ba med pa zhes bya ba'i khyad par 'dis /	
snga ma bzhin du nyi shu pa gzhan bya'o //	
sngom la /	
bya ba dag ni bcu gnyis dang //	
btsal ba dang ni de bzhin gzhan //	
yul la lngar ni bya ba ste //	
gnas mal yang ni lnga yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par bya ba zhig la mtshams	
kyi phyi rol tu song nas slar 'ong zhing chos	
gos bya'o // snyam pa las /	
de 'di snyam du sems te /	
slar mi 'ong ste /	
'on kyang chos gos ni bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par bya ba zhig la mtshams	
kyi phyi rol tu song nas slar 'ong zhing chos	
gos bya'o // snyam pa las /	
de 'di snyam du sems te /	
slar mi 'ong zhing chos gos kyang mi bya'o //	
snyam pa de'i ni /	
nges pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par bya ba zhig la mtshams	
kyi phyi rol tu song nas slar 'ong zhing chos	
gos bya'o // snyam pa las /	
des de rtsom zhing de brtsams pa nyams pa de'i ni /	
nyams ba'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par bya ba zhig la mtshams	
kyi phyi rol du song nas slar 'ong zhing chos	
@183a *// gos bya'o //	
snyam pa las /	
dge 'dun mthun pas sra brkyang phyung la /	
des dge 'dun mthun pas sra brkyang phyung ngo //	
zhes thos so //	
thos nas kyang legs par phyung ngo //	
shin tu phyung ngo //	
zhes rjes su yi rang ba byas pa de'i ni /	
thos pa'i mtha' can gyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par bya ba zhig la mtshams	
kyi phyi rol tu song nas slar 'ong zhing chos	
gos bya'o // snyam pa las /	
de der song nas 'di snyam du sems te /	
slar mi 'ong ste /	
'on kyang chos gos ni bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin no //	
der song nas zhes bya ba'i khyad par 'dis rdzogs	
pa'i mtha' can gyi gsungs pa ji lta ba bzhin	
du nges pa'i mtha' can dang /	
nyams pa'i mtha' can dang /	
thos pa'i mtha' can yang de bzhin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par bya ba zhig gi ched la mtshams kyi phyi rol tu song nas /	
ci slar 'ong ngam /	
'on te slar mi 'ong zhes sems la the tshom za ba las /	
de 'di snyam du sems te /	
slar mi 'ong ste /	
'on kyang chos gos bya'o snyam pa de'i ni /	
rdzogs pa'i mtha' can gyi sra brkyang phyung ba yin no //	
sems la the tshom za bas rdzogs pa'i mtha' can	
gsungs pa'i ji lta bar nges pa'i mtha' can dang	
/ nyams pa'i mtha' can dang /	
thos pa'i mtha' @183b can yang de bzhin no //	
'di lta ste /	
dge slong sra brkyang bting ba'i gnas nas chos gos	
ma byas chos gos ma zin par brtsal ba zhig	
la mtshams kyi phyi rol tu song nas /	
slar 'ong zhing chos gos bya'o //	
snyam pa las /	
de 'di snyam du sems te /	
slar mi 'ong ste /	
'on kyang chos gos ni bya'o snyam pa de'i ni /	
rdzogs pa'i mtha' can gyi sra brkyang phyung ba yin no //	
btsal ba'i zhes bya ba'i khyad par 'dis snga ma bzhin du bcu gnyis pa gzhan no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par slar mi 'ong bar yul	
bltar mtshams kyi phyi rol tu song ba de'i ni	
/ song ba'i mtha' can kyi sra brkyang phyung ba yin no //	
'di lta ste /	
dge slong sra brkyang bting ba'i gnas nas chos gos ma byas /	
chos gos ma zin par yul bltar mtshams kyi phyi rol tu song nas /	
ci slar 'ong ngam /	
'on te slar mi 'ong zhes sems la the tshom za ba las /	
de 'di snyam du sems te /	
slar mi 'ong ste /	
'on kyang chos gos bya'o //	
snyam pa de'i ni /	
rdzogs pa'i mtha' can gyi sra brkyang phyung ba yin te /	
nges pa'i mtha' can dang /	
nyams pa'i mtha' can dang /	
thos pa'i mtha' can yang de bzhin no //	
yul lta ba'i lnga ji lta bar gnas lta ba'i lnga yang de bzhin no //	
sra brkyang gi gzhi rdzogs so ////	
@184a *// 'dul ba gzhi /	
bam po re brgyad pa /	
ko'u shambhi'i gzhi'i sdom ni /	
ko'u shambhir ni 'thab krol gyi /	
dge slong rtsod pa sna tshogs dang //	
khye'u dang rtsod par byed pa dang //	
ring po len gyi spyod pa dang //	
ngan spong lan cha khang pa dang //	
bsrungs dang tshal stug glang chen dang //	
ma 'gag pas ni de byas dang //	
mnyan yod du ni zhi bar byas //	
sangs rgyas bcom ldan 'das ko'u shambhi'i dbyangs ldan gyi kun dga' ra ba na bzhugs so //	
de'i tshe ko'u shambhi'i dge slong gdug pa rnam par gnon pa /	
mdo sde 'dzin pa /	
'dul ba 'dzin pa /	
ma mo 'dzin pa zhig yod de /	
de'i grogs byed pa'i dge slong mang po yang gdug pa rnam par gnon pa /	
mdo sde 'dzin pa /	
'dul ba 'dzin pa /	
ma mo 'dzin pa yin no //	
yangs pa can na /	
yangs pa can gyi dge slong gdug pa rnam par gnon pa /	
mdo sde 'dzin pa /	
'dul ba 'dzin pa /	
ma mo 'dzin pa zhig yod de /	
de'i grogs byed pa'i dge slong mang po yang gdug pa rnam par gnon pa; mdo sde 'dzin pa /	
'dul ba 'dzin pa /	
ma mo 'dzin pa yin no //	
de nas yangs pa can gyi dge slong dus gzhan zhig na /	
ljongs rgyu zhing song ba dang /	
ko'u shambhir phyin te /	
de lam gyis dub pa ngal sos nas /	
ko'u shambhi'i dge slong gi drung du song ste son ba dang /	
phan tshun so so yang dag par dga' bar byas nas /	
mdo sde dang /	
'dul ba dang /	
chos mngon pa rnams gtan @184b la dbab par brtsams te /	
de na gcig gis smras pa /	
mdo sde 'di ni /	
'di skad du gdon par bya ste /	
mdo sde 'di'i don ni /	
'di yin no //	
gcig shos kyis smras pa /	
mdo sde 'di ni /	
de skad du gdon par mi bya ste /	
mdo sde 'di'i don ni /	
'di ma yin no //	
kho bo'i ni /	
rigs so //	
khyod kyi ni /	
mi rigs so //	
kho bo'i ni /	
'brel ba yin no //	
khyod kyi ni /	
'brel ba ma yin no //	
zhes de gnyis phan tshun du ma mthun par gyur nas /	
ko'u shambhi'i dge slong gis yangs pa can gyi dge	
slong la klan ka tshol ba lhur len cing 'dug	
go / dge 'dun gyis kyang 'di lta bu'i khrims su bca' ba byas te /	
gang gis khrus kyi bum pa chu 'grib pa dang /	
nyung ba dang /	
chu med pa mthong ba des chus bkang ste gnas ji lta ba bzhin du gzhag par bya ba'am /	
dge bskos la khrus kyi bum pa stong par 'dug go /	
zhes bsgo bar bya'o //	
gal te bdag nyid kyis ma bkang ngam /	
dge bskos la ma bsgo bar gyur na /	
de ni /	
ma gus pa yin te /	
ma gus pa'i phyir de bdag cag gis ltung byed	
kyi ltung ba 'chag su gzhug go zhes bcas so	
// ji tsam na khyim bdag cig gis sangs rgyas	
la sogs dge slong gi dge 'dun khyim du gdugs	
tshod la spyan drangs so //	
de na dge slong kha cig ni /	
zas la dong ngo //	
kha cig ni /	
'gro bar chas so //	
yangs pa can gyi dge slong khrus kyi bum pa blangs nas snam phyi sar zhugs pa dang /	
de'i lhan cig gnas pas rings rings ltar 'ongs nas sgra phyung ba /	
mkhan po /	
dge slong kha cig ni /	
zas la dong lags so //	
@185a *// kha cig ni /	
'dong bar chas kyi /	
tshur spyon /	
bzhud do //	
de de dang lhan cig khrus kyi bum pa gnas gcig tu bzhag ste chas so //	
ko'u shambhi'i dge slong de yang phyogs de nyid du phyin pa dang /	
de nas yangs pa can gyi dge slong des khrus kyi bum pa blangs te /	
gtsug lag khang du 'jug par brtsams pa dang /	
lhan cig gnas pas smras pa /	
mkhan po gar bzhud /	
des smras pa /	
bu /	
kho bo la ko'u shambhi'i dge slong 'di klan ka chog pas khrus kyi bum pa 'gangs su 'gro'o //	
ci /	
'di thams cad kyi thams cad du stong ngam /	
thams cad kyi thams cad du stong pa ma yin mod kyi /	
'on kyang chu 'dis chu'i bya ba byed mi nus so //	
mkhan po /	
thams cad kyi thams cad du stong par ma gyur pas 'tshal te /	
bdag cag ni /	
mkhan po'i phyogs dang /	
dpung dang /	
grogs bgyid pa lags kyi /	
tshur spyon /	
bzhud do //	
des de nyid du bzhag nas de dang lhan cig tu dong ngo //	
ko'u shambhi'i dge slong gis mthong nas /	
khrus kyi bum pa de la mnams so //	
de nas mi bzod pa skyes te /	
'jal to zhes byas nas khrus kyi bum pa bkang ste chu'i bya ba byas nas song ngo //	
de nas zan zos nas dge slong gi dge 'dun gtsug lag khang du lhags pa dang /	
dge slong rnams la bsgrags pa; tshe dang ldan pa dag /	
yangs pa can gyi dge slong des /	
dge 'dun gyi nang khrims dral to //	
de nas rgan rim ji lta ba bzhin du 'dud	
pa byas nas rim gyis de'i drung du son pa	
dang smras pa / tshe dang @185b ldan pa skabs phye zhig /	
ltung ba ris lnga la skabs phye'o //	
khyod la de ring ltung ba byung gi /	
ltung ba yang slar chos bzhin du gyis shig /	
ltung ba ma mthong ngo //	
dge 'dun gyis khrims su bca' ba gang gis khrus kyi bum pa chu 'grib pa dang /	
chu nyung ba dang /	
chu med pa mthong na /	
bdag nyid kyis chus bkang ste /	
gnas ji lta ba bzhin du gzhag par bya ba'am /	
dge bskos la tshe dang ldan pa /	
khrus kyi bum pa stong par 'dug go zhes bsgo bar bya'o //	
bdag nyid kyis kyang ma bkang la dge bskos la yang ma bsgo na /	
de ni /	
ma gus pa yin te /	
ma gus pa'i phyir de bdag cag gis ltung byed kyi ltung ba 'chags su gzhug go /	
zhes bcas pa ma yin nam /	
des smras pa /	
de ha cang stong pa ma yin no //	
stong par ma gyur kyang rung ste /	
chu des chu'i bya ba byed mi nus so //	
de cang mi smra bar 'dug go /	
ko'u shambi'i dge slong ni /	
ko'u shambhi na gnyug ma pa dang /	
'khor mang po yin pas /	
des de la nan gyis gnas nas dbyung ba'i las byas pa dang /	
yangs pa can gyi dge slong rnams 'khrugs par gyur nas /	
de na ko'u shambhi'i dge slong rnams dang /	
'thab krol dang /	
mtshang 'dru ba dang /	
rtsod pa dang /	
'gyed pa byung bar gyur te /	
'di lta ste /	
ltung ba byung ngo zhe'am /	
ltung ba ma byung ngo zhe'am /	
gnas nas dbyung ba yin zhe'am /	
gnas nas dbyung ba ma yin no //	
zhes gang yang ltung ba byung ba dang /	
ltung ba med pa dang /	
gnas nas dbyung ba dang /	
@186a *// gnas nas dbyung ba ma yin pa la /	
gnas nas phyung ba gang yin pa ni /	
chos ma yin pa'i las 'khrugs pa gzhag par 'os pas phyung ngo zhes pa'i skabs de /	
dge slong rnams kyis bcom ldan 'das la gsol pa dang /	
de nas bcom ldan 'das kyis /	
gnas nas phyung ba'i dge slong dang /	
gnas nas phyung ba'i rjes su phyogs pa'i dge slong rnams dang /	
gnas nas phyung ba'i rjes su phyogs pa'i yang rjes su phyogs pa rnams pho nyas bkug ste /	
'di skad ces bka' stsal to //	
dge slong dag /	
khyed 'thab krol dang /	
mtshang 'dru ba dang /	
rtsod pa dang /	
'gyed pa byung nas 'di lta ste /	
ltung ba byung ngo zhe'am zhes bya ba nas 'khrugs	
pa gzhag par 'os pas zhes bya ba'i bar gong	
ma bzhin du ste /	
bden nam /	
btsun pa mad lags so //	
dge slong dag /	
'thab krol ma byed cig /	
mtshang ma 'dru zhig /	
ma rtsod cig /	
ma 'gyed cig /	
gzhan yang /	
ngas gnas nas phyung ba'i dge slong gi kun tu spyad pa'i chos bca' bar bya ste /	
dge slong gnas nas phyung bas 'di snyam du sems bskyed par bya'o //	
gnas nas 'byin pa'i dge slong 'di ni /	
gdug pa rnam par gnon pa /	
mdo sde 'dzin pa /	
'dul ba 'dzin pa /	
ma mo 'dzin pa yin la /	
de'i grogs byed pa'i dge slong mang po yang gdug pa pha rol gnon pa /	
mdo sde 'dzin pa /	
'dul ba 'dzin pa /	
ma mo 'dzin @186b pa yin te /	
gal te bdag gis ltung ba chos bzhin slar ma byas na /	
des na dge 'dun 'thab krol dang /	
mtshang 'dru ba dang /	
rtsod pa dang /	
'gyed pa byung bas gnas par 'gyur gyi /	
ma la bdag gis ltung ba phyir chos bzhin du bya'o //	
gnas nas phyung ba'i dge slong gi kun tu spyod	
pa'i chos ji ltar bcas pa bzhin yang dag par	
blangs te 'jug par mi byed na /	
'gal tshabs can du 'gyur ro; ;de nas bcom ldan 'das kyis /	
gnas nas phyung ba'i dge slong dang /	
gnas nas phyung ba'i rjes su phyogs pa'i dge slong rnams dang /	
gnas nas phyung ba'i rjes su phyogs pa'i yang rjes su phyogs pa rnams gzengs bstod nas /	
gnas nas 'byin pa'i dge slong dang /	
gnas nas 'byin pa'i rjes su phyogs pa'i dge slong rnams dang /	
gnas nas 'byin pa'i rjes su phyogs pa'i yang rjes	
su phyogs pa'i dge slong rnams pho nyas bkug ste	
/ 'di skad ces bka' stsal to //	
dge slong dag /	
khyed 'thab krol dang /	
mtshang 'dru ba dang /	
rtsod pa dang /	
'gyed pa byung nas /	
'di lta ste /	
ltung ba byung ngo zhe'am zhes bya ba nas gzhag	
par 'os pa zhes bya ba'i bar gong ma bzhin	
du ste / bden nam /	
btsun pa /	
mad lags so //	
dge slong dag /	
'thab krol ma byed cig /	
mtshang ma 'dru zhig /	
ma rtsod cig /	
ma 'gyed cig /	
gzhan yang /	
ngas gnas nas 'byin pa'i dge slong gi kun du spyod pa'i chos bca' bar bya ste /	
gnas nas 'byin pa'i @187a *//	
dge slong gis 'di snyam du sems bskyed par bya'o //	
gnas nas phyung ba'i dge slong 'di ni /	
gdug pa rnam par gnon pa /	
mdo sde 'dzin pa dang /	
'dul ba 'dzin pa dang /	
ma mo 'dzin pa yin la /	
'di'i grogs byed pa'i dge slong mang po yang gdug pa rnam par gnon pa /	
mdo sde 'dzin pa /	
'dul ba 'dzin pa /	
ma mo 'dzin pa yin gyi /	
gal te bdag gis de la mi 'dod pa gleng ngam dran par byas na /	
des na dge 'dun 'thab krol dang /	
rtsod pa dang /	
mtshang 'dru ba dang /	
'gyed pa byung bas gnas par 'gyur gyi /	
ma la bdag gis 'di la mi 'dod pa gleng bar mi bya /	
dran par mi bya'o //	
gnas nas 'byin pa'i dge slong gis kun tu spyod	
pa'i chos ji ltar bcas pa bzhin du yang dag	
par blangs te 'jug par mi byed na /	
'gal tshabs can du 'gyur ro //	
bcom ldan 'das kyis de skad ces bka' stsal na /	
'on kyang dge slong de rnams 'thab krol dang /	
mtshang 'dru ba dang /	
rtsod pa dang /	
'gyed pa byung bas gnas shing /	
da dung gso sbyong la yang gso sbyong ma yin par byed pa'i skabs de /	
dge slong rnams kyis bcom ldan 'das la gsol pa dang /	
de nas bcom ldan 'das kyis gnas nas phyung ba'i dge slong dang /	
gnas nas phyung ba'i rjes su phyogs pa'i dge slong rnams dang /	
gnas nas phyung ba'i rjes su phyogs pa'i yang rjes su phyogs pa rnams pho nyas @187b bkug ste /	
'di skad ces bka' stsal to //	
dge slong dag /	
khyed la ngas de skad ces bka' stsal kyang /	
'thab krol dang /	
mtshang 'dru ba dang /	
rtsod pa dang /	
'gyed pa byung bas gnas shing /	
da dung gso sbyong la yang gso sbyong ma yin par byed pa bden nam /	
btsun pa /	
mad lags so //	
dge slong dag /	
'thab krol ma byed cig /	
mtshang ma 'dru zhig /	
ma rtsod cig /	
ma 'gyed cig /	
dge slong dag /	
khyed cag 'thab krol dang /	
mtshang 'dru ba dang /	
rtsod pa dang /	
'gyed pa byung zhing gnas nas /	
las su bya ba gang dag yin pa gso sbyong dang /	
dgag dbye dang /	
gsol ba dang /	
gsol ba dang gnyis dang /	
gsol ba dang bzhi'i las byas pa rnams ma byas pa dang 'khrugs par 'gyur zhing /	
dge slong dag /	
khyed dang dge slong de rnams su de rnams dang khyed du tha dad du gnas par 'gyur ro //	
de ci'i phyir zhe na /	
dge slong dag /	
gnyis po 'di dag ni /	
tha dad par gnas pa yin te /	
gang zhig bdag nyid kyis bdag nyid tha dad pa'i gnas su bzhag pa dang /	
gang zhig dge 'dun gyis chos kyis bzhag pa'o //	
bdag nyid kyis bdag nyid tha dad pa'i gnas su bzhag pa gang zhe na /	
'di lta ste /	
dge slong /	
dge slong rnams 'thab krol dang /	
mtshang 'dru ba dang /	
rtsod pa dang /	
'gyed pa byung zhing phyogs dang phyogs gzhan du gnas pa na ched du bsam ste /	
chos kyi phyogs nas chos ma yin pa'i phyogs @188a *//	
su 'gro ba ste /	
de lta bu ni /	
bdag nyid kyis bdag nyid tha dad pa'i gnas su bzhag pa yin no //	
dge 'dun gyis chos kyis bzhag pa gang zhe na /	
'di lta ste /	
dge 'dun gyis ma mthong bas gnas nas phyung ba dang /	
phyir mi byed pa dang /	
sdig pa can gyi lta bar song ba mi 'dor bar gnas nas dbyung ba ste /	
'di ni /	
dge 'dun gyis chos kyis yin no //	
dge slong dag /	
gnyis po 'di dag ni /	
mthun par gnas pa yin te /	
gnyis gang zhe na /	
gang zhig bdag nyid kyis bdag nyid mthun pa'i gnas su bzhag pa dang /	
gang zhig dge 'dun gyis chos kyis bzhag pa'o //	
bdag nyid kyis bdag nyid mthun pa'i gnas su bzhag pa gang zhe na /	
'di lta ste /	
dge slong /	
dge slong rnams 'thab krol dang /	
mtshang 'dru ba dang /	
rtsod pa dang /	
'gyed pa byung zhing phyogs dang phyogs gzhan du gnas pa na /	
ched du bsam ste /	
chos ma yin pa'i phyogs nas chos kyi phyogs su 'gro ba ste /	
'di ni /	
bdag nyid kyis bdag nyid mthun pa'i gnas su bzhag pa yin no //	
dge 'dun gyis chos kyis bzhag pa gang zhe na /	
'di lta ste /	
dge 'dun gyis ma mthong bas gnas nas phyung ba 'byin pa dang /	
phyir mi byed pa dang /	
sdig pa can gyi lta bar song ba mi 'dor ba dang /	
gnas nas phyung ba 'byin pa ni /	
dge 'dun gyis chos kyis yin no //	
de nas bcom ldan 'das kyis /	
gnas nas phyung ba'i @188b dge slong dang /	
gnas nas phyung ba'i rjes su phyogs pa'i dge slong rnams dang /	
gnas nas phyung ba'i rjes su phyogs pa'i yang rjes	
su phyogs pa rnams gzengs bstod nas gnas nas 'byin	
pa'i dge slong dang /	
gnas nas 'byin pa'i rjes su phyogs pa'i dge slong rnams dang /	
gnas nas 'byin pa'i rjes su phyogs pa'i yang rjes su phyogs pa rnams pho nyas bkug nas /	
'di skad ces bka' stsal to //	
dge slong dag /	
ngas de skad ces bka' stsal na /	
'on kyang khyed 'thab krol dang /	
mtshang 'dru ba dang /	
rtsod pa dang /	
'gyed pa byung bas gnas shing /	
da dung gso sbyong la yang gso sbyong ma yin par byed pa bden nam /	
btsun pa /	
mad lags so //	
zhes bya ba nas bcom ldan 'das kyis de skad	
ces gsungs kyang dge slong de rnams 'thab krol dang	
/ mtshang 'dru ba dang /	
rtsod pa dang; 'gyed pa byung bas gnas so zhes bya ba'i bar gong ma bzhin du'o //	
khyim bdag cig gis sangs rgyas la sogs pa dge	
'dun khyim du gdugs tshod la spyan drangs pa las	
/ dge slong gi dge 'dun ni /	
dong ngo //	
bcom ldan 'das ni /	
rdzas kyis bsgrubs pa na bzhugs te /	
bsod snyoms kyi sku skal nod par mdzad do //	
sangs rgyas bcom ldan 'das rnams ni /	
rgyu lngas rdzas kyis bsgrubs pa na bzhugs shing bsod	
snyoms kyi sku skal nod par mdzad pa yin zhes	
bya ba nas skabs 'dir ni /	
bcom ldan 'das nyan thos rnams 'dul ba la bslab pa'i gzhi bca' bar @189a *//	
bzhed nas /	
rdzas kyis bsgrubs pa na bzhugs shing bsod snyoms kyi	
sku skal nod par mdzad do zhes bya ba'i bar	
gong ma bzhin du'o //	
de na rgol ba dang phyir rgol ba'i dge slong	
rnams zas kyi phyir khyim gyi nang du zhugs pa	
dang / 'thab krol dang /	
mtshang 'dru ba dang /	
rtsod pa dang /	
'gyed pa byung bar gyur te /	
'di lta ste /	
ltung ba byung ngo zhe'am /	
ltung ba ma byung ngo //	
zhes bya ba nas gzhag par 'os pa'o zhes bya ba'i bar gong ma bzhin du ste /	
de ni /	
phan tshun rdeg pa la zhugs so //	
de nas dge slong bsod snyoms nod pas bsod snyoms	
khyer nas bcom ldan 'das gang na ba der song	
ste phyin nas bsod snyoms mtha' gcig tu bzhag nas	
/ bcom ldan 'das kyi zhabs gnyis la mgo bos phyag 'tshal te /	
spyan sngar 'dug go /	
chos nyid kyis /	
sangs rgyas bcom ldan 'das rnams ni /	
bsod snyoms nod pa'i dge slong la so sor yang	
dag par dga' bar mdzad pa 'dis so sor yang	
dag par dga' bar mdzad de /	
dge slong ji ga dge slong gi dge 'dun la bsod pa'i kha zas kyis tshim par byas sam /	
zhes gsungs pa yin pas /	
bcom ldan 'das kyis bsod snyoms nod pa'i dge slong	
la so so yang dag par dga' bar mdzad pa	
'dis so so yang dag par dga' bar mdzad de	
/ dge slong /	
ji ga dge slong gi dge 'dun la kha zas bsod pas tshim par byas sam /	
btsun pa med @189b par dge slong gi dge 'dun la zhal zas bsod pas tshim par bgyis na /	
'on kyang rgol ba dang /	
phyir rgol ba'i dge slong rnams sdum pa'i nang du 'thab krol dang /	
mtshang 'dru ba dang /	
rtsod pa dang /	
'gyed pa byung nas 'di lta ste /	
ltung ba byung ngo zhe'am /	
zhes bya ba nas gzhag par 'os pa zhes bya ba'i bar gong ma bzhin du'o //	
de ni /	
phan tshun du rdeg pa la zhugs lags so //	
de nas bcom ldan 'das kyis zhal zas kyi bya	
ba mdzad nas gtsug lag khang gi phyi rol du	
zhabs gnyis bkrus te /	
nang du yang dag par 'jog gi phyir gtsug lag khang du zhugs so //	
de nas bcom ldan 'das dgongs ka nang du yang	
dag 'jog las bzhengs nas dge slong gi dge 'dun	
gyi gung la gdan bshams pa nyid la bzhugs so	
// bzhugs nas bcom ldan 'das kyis dge slong rnams la bka' stsal pa /	
dge slong dag /	
khyed kha zas la khyim du zhugs pa na 'thab krol dang /	
mtshang 'dru ba dang /	
rtsod pa dang /	
'gyed pa byung bar gyur nas /	
'di lta ste /	
ltung ba byung ngo zhe'am zhes bya ba nas de	
ni phan tshun du rdeg pa la zhugs so zhes	
bya ba'i bar du bden nam /	
btsun pa /	
mad lags so //	
dge slong dag /	
'thab krol ma byed cig /	
mtshang ma 'dru zhig /	
ma rtsod cig /	
ma 'gyed cig /	
gzhan yang /	
ngas rgol ba dang phyir rgol ba'i dge slong rnams	
khang pa'i nang du 'jug pa'i kun du spyod pa'i	
chos bca' bar bya ste /	
rgol ba dang /	
@190a *// phyir rgol ba'i dge slong rnams kyis khang pa'i nang	
du zhugs nas gang du lus kyi kun du spyod	
par rung ba ma yin pa de lta bu'i skabs	
mi 'byung bar stan par chad yod par 'dug par	
bya'o // rgol ba dang phyir rgol ba'i dge slong	
rnams kyis khang pa'i nang du zhugs nas kun du	
spyod pa'i chos ji ltar bcas pa bzhin yang dag	
par blangs te 'jug par mi byed na /	
'gal tshabs can du 'gyur ro //	
bcom ldan 'das kyis de skad ces gsungs na /	
'on kyang dge slong rnams 'thab krol dang /	
mtshang 'dru ba dang /	
rtsod pa dang /	
'gyed pa byung bas gnas pa'i skabs de /	
bcom ldan 'das la dge slong rnams kyis gsol pa dang /	
de nas bcom ldan 'das kyis dge slong rnams la bka' stsal pa /	
dge slong dag /	
'thab krol ma byed cig /	
mtshang ma 'dru zhig /	
ma rtsod cig /	
ma 'gyed cig /	
dge slong dag /	
khyed cag 'thab krol dang /	
mtshang 'dru ba dang /	
rtsod pa dang /	
'gyed pa byung bas gnas nas rtsod pa byung zhing	
byung ba ston pa'i bstan pa chos 'dul bas dul	
bar bya ba dang /	
zhi bar bya ba dang /	
nye bar zhi bar bya ba'i gnas 'di med do //	
dge slong dag /	
khyed cag 'thab krol med pa dang /	
mtshang 'dru ba med pa dang /	
rtsod pa med pa dang /	
'gyed pa med par gyur cing gnas na rtsod pa	
byung zhing byung ba ston pa'i bstan pa chos 'dul	
bas dul bar bya ba dang /	
@190b zhi bar bya ba dang /	
nye bar zhi bar bya ba'i gnas 'di yod do //	
dge slong dag /	
sngon byung ba /	
yul ka shi'i rgyal po tshangs sbyin zhes bya ba dang /	
yul ko sa la'i rgyal po ring po len gnyis phan tshun rtsod par gyur te /	
rgyas par ni /	
lung bar ma'i ting nge 'dzin dang ldan pa'i le'u	
las ring po len gyi mdo 'byung ba bzhin no	
// de rnams kyis 'di skad ces smras te /	
bcom ldan 'das kyis 'di skad ces /	
tshangs sbyin rga ba sdug bsngal te //	
nor rnams yongs su gtugs pa dang //	
gnyen rnams kyang ni ma mthong dang /	
yul gzhan shi ba sdug bsngal lo //	
zhes bka' stsal pa zhig kyang mchis so //	
de nas bcom ldan 'das kyis de'i tshe tshigs su bcad de bka' stsal pa /	
tshig mi mthun la phyogs mnyam yang //	
'di gtso min zhes sems byed pa //	
dge 'dun dbye bar gyur na ko /	
mthu chung cung zad cis mi bsam //	
srog chags rus pa gcog pa dang //	
rta dang ba lang nor 'phrog dang //	
yul 'khor phung bar byas rnams kyang //	
'dum par 'gyur ba nyid yod na //	
chos 'di rnam par shes gyur pa //	
khyed cag ci yi phyir mi 'gyur /	
spyod yul ston par byed pa'i gsung //	
chags las ldog pa lhur len pa //	
brtags na mkhas par snang ba ni //	
gang la rtsod pa de ma shes //	
gzhan dag bdag cag 'di la ni //	
brtson zhes bya bar mi shes kyi //	
gang dag gis ni 'di shes pa //	
de la gzu bo mi @191a *//	
dgos so //	
bdag spyos bdag la kha byas dang //	
bdag rgyal bdag ni pham gyur pa //	
de la gang dag 'khon 'dzin pa //	
de dag sha 'khon zhi mi 'gyur //	
bdag spyos bdag la kha byas dang //	
bdag rgyal bdag ni pham gyur pa //	
de la gang dag 'khon mi 'dzin //	
de dag sha 'khon zhi bar 'gyur //	
'khon du 'dzin pas sha 'khon dag /	
'dir ni gzhan yang zhi mi 'gyur //	
bzod pas sha 'khon zhi 'gyur ba //	
'di ni g-yung drung chos yin no //	
'khon du 'dzin pas sha 'khon nam yang zhi mi 'gyur //	
'khon du 'dzin med rnams kyi sha 'khon zhi bar 'gyur //	
'khon la chags pa lus can rnams la phan mi 'gyur //	
de lta bas na mkhas pa 'khon du 'dzin mi byed /	
gal te grogs po 'grus skyong lhan cig spyod pa dang //	
legs par gnas pa brtan pa rnyed par gyur na ni //	
zag par 'gyur ba thams cad zil gyis mnan byas nas //	
de dang yid dga' dran dang ldan zhing spyad par bya //	
gal te grogs po 'grus skyong lhan cig spyod pa dang //	
legs par gnas pa brtan pa rnyed par ma gyur na //	
rgyal pos yul 'khor rgya chen spangs par gyur ba bzhin //	
gcig pur 'dug par bya zhing sdig pa rnams mi bya //	
gal te btsal te bdag 'dra ba'am //	
lhag par rnyed par ma gyur na //	
byis pa stongs mor 'gyur med pas //	
gcig pur spyad pa brtan @191b par spyad //	
gcig pu spyod pa legs 'gyur gyi //	
byis pa bstangs pa legs min pas //	
ma tang dgon pa'i glang chen ltar //	
sems las bsnyungs te gcig pus spyad //	
de skad ces bka' stsal pa dang /	
ko'u shambhi'i dge slong gis /	
bcom ldan 'das la 'di skad ces gsol to //	
bcom ldan 'das ni /	
chos kyi rje lags //	
bde bar gshegs pa ni /	
chos kyi rje lags na /	
'di rnams bdag cag la tshig ngan pa dang /	
mi snyan pa mchi na /	
bdag cag gis de rnams la ci'i slad du bzod par bgyi lags /	
de nas bcom ldan 'das kyis dge slong de rnams kyi spyod tshul dang log par sgrub pa des /	
thugs mi dgyes shing thugs la ma bab pas de	
nyid nas rdzu 'phrul gyis nam mkha' la gshegs te	
mnyan yod gang na ba der rgyu zhing gshegs /	
rim gyis rgyu zhing gshegs pa dang mnyan yod du byon nas /	
mnyan yod kyi rgyal bu rgyal byed kyi tshal mgon	
med zas sbyin gyi kun dga' ra ba na bzhugs	
so // bcom ldan 'das der gshegs pa dang /	
ko'u shambhi'i dge slong rnams dang yangs pa can gyi	
dge slong rnams 'di lta bu'i spyod lam du gyur	
te / snga dro ni /	
zas kyi phyir bsod snyoms la 'jug /	
zas kyi 'og tu ni /	
sgo bcad nas 'thab mo 'gyed par gyur to //	
de rnams kyi tshul dang /	
spyod pa dang /	
log par sgrub pa des lo bcu gnyis 'das so //	
ko'u shambhi'i bram ze @192a *//	
dang khyim bdag rnams 'dun khang du 'dus nas phan tshun gros bya bar brtsams pa /	
shes ldan dag /	
bdag cag ni /	
bcom ldan 'das la na bza' chos gos dang /	
bsod snyoms dang /	
gzims cha dang /	
snyun dpyad kyi rkyen sman dang /	
yo byad rnams dbul bar shin tu dad na /	
'on kyang bcom ldan 'das kyis spyod yul 'di lo bcu gnyis kyi bar du spangs te /	
da dung yang ma byon no //	
kha cig gis smras pa /	
shes ldan dag /	
bcom ldan 'das 'dir gshegs par ga la 'gyur /	
'di na da ltar ko'u shambhi'i dge slong rnams kyi tshul dang /	
spyod pa dang /	
log par sgrub pa 'di lta bur byed de /	
snga dro zas kyi phyir bsod snyoms la zhugs la /	
zas kyi 'og tu sgo bcad nas 'thab mo 'gyed do; ;kha cig gis smras pa /	
shes ldan dag /	
de rnams la nyes pa yod pa ma yin gyi /	
'on kyang bdag cag gis lan te /	
bdag cag gis de rnams la bsod snyoms byin pa'am /	
tshig smras pas so //	
tshur bdag cag gis khrims shig bcas la gzhag ste /	
sus kyang de rnams la bsod snyoms mi sbyin zhing	
tshig kyang mi smra'o zhes de rnams kyis khrims su	
bcas nas bzhag go /	
de nas phyi de ko'u shambhi'i dge slong rnams bsod snyoms la zhugs pa dang /	
sus kyang ma smras la bsod snyoms kyang ma byin te /	
de @192b rnams ji ltar lhung bzed bkrus pa nyid	
kyis bsod snyoms la zhugs pa de ltar bkrus pa	
nyid kyis sgor byung ste /	
bsod snyoms gcig kyang ma rnyed do //	
de nas de rnams 'dus nas ko'u shambhi'i bram ze dang khyim bdag rnams la smras pa /	
shes ldan dag /	
re zhig nor zad par gyur na bsod snyoms mi ster ba ni /	
rigs na /	
bdag cag gis nyes pa ci byas na /	
tshig kyang mi ster /	
de rnams kyis smras pa /	
gang dag gis tshul dang /	
spyod pa dang /	
log par sgrub pas ston pa thugs mi dgyes shing thugs la ma bab na /	
steng gi nam mkha' las gshegs te lo bcu gnyis 'das na /	
da dung yang slar ma gshegs par khyed cag kyang	
sh'akya'i sras kyi dge sbyong yin par bdag nyid khas	
'che'am / de rnams cang mi smra bar 'khod nas /	
de rnams kyi drung nas dong ste smras pa /	
tshe dang ldan pa dag /	
de rnams kyis bdag cag brgyad pa ni /	
thog tu bab ste /	
gang zhig sa la 'gyel ba de /	
de nyid la brten te ldang bas mdor na mnyan yod du dong la /	
bcom ldan 'das dang dge slong gi dge 'dun la bzod pa gsol lo //	
de nas ko'u shambhi'i dge slong rnams de nyid kyi nub mo 'das pas /	
lhung bzed dang chos gos khyer te ko'u shambhir ma	
zhugs par mnyan yod gang na ba der rgyu zhing	
dong ngo // tshe dang ldan pa kun dga' bos /	
ko'u shambhi'i dge slong 'thab krol byed pa /	
mtshang 'dru bar byed pa /	
rtsod par byed pa /	
'gyed par byed pa /	
rtsod pa'i @193a *//	
gzhi byed pa rnams 'ong ngo zhes thos nas /	
gang dag gis bcom ldan 'das thugs phyung bar bgyis	
te 'dir gshegs pa de dag ngo tsha med pas	
mtho 'tsham pa'i phyir bdag cag la gleng bar 'gyur	
gyi / ma la bdag gis bcom ldan 'das la gsol lo snyam du bsam nas /	
bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag 'tshal te phyogs gcig tu 'dug go /	
phyogs gcig tu 'dug nas tshe dang ldan pa kun	
dga' bos bcom ldan 'das la 'di skad ces gsol	
to // btsun pa /	
bdag gis ko'u shambhi'i dge slong 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa rnams 'dir mchi'o //	
zhes thos lags /	
gang dag gis bcom ldan 'das thugs phyung bar bgyis	
te 'dir byon pa de dag ngo tsha ma mchis	
pas mtho 'tsham pa nyid du bdag cag la gleng	
bar bgyid / dran par bgyid na /	
de rnams la bdag cag gis ji ltar bsgrub par bgyi /	
kun dga' bo /	
de dag la dge slong rnams kyis lag brdas gnas	
mal tha ma zhig bstan pa ma gtogs par gtam	
'dre bar mi bya /	
phebs par smra bar mi bya /	
blta bar mi bya /	
rnam par blta bar mi bya /	
gal te bdag cag ni /	
rgan na /	
ci'i phyir gnas mal gyi tha ma sbyin zhes smra na /	
gang dag gis tshul dang /	
@193b spyod pa dang /	
log par sgrub pas /	
ston pa thugs mi dgyes shing thugs la ma bab	
nas 'dir gshegs shing khyod sh'akya'i sras kyi dge sbyong	
yin par bdag nyid khas 'che'am /	
ston pa thugs rje can des 'di gnang ba nyid kyang khyed dbang bar mi 'gyur ro //	
zhes smros shig /	
skye rgu'i bdag mo chen mo go'u ta mis /	
ko'u shambhi'i dge slong 'thab krol byed pa mtshang 'dru bar byed pa /	
rtsod par byed pa /	
'gyed par byed pa /	
rtsod pa'i gzhi byed pa rnams 'ong ngo //	
zhes thos so //	
thos nas kyang de 'di snyam du sems te /	
song la de rnams la bdag gis ji ltar bsgrub par bya /	
bcom ldan 'das la zhu'o snyam nas bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas bcom ldan 'das la skye rgu'i bdag mo chen mo go'u ta mis /	
'di skad ces gsol to //	
btsun pa /	
bdag gis ko'u shambhi'i dge slong 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa rnams mchi'o //	
zhes thos lags na /	
bdag gis de rnams la ji ltar bsgrub par bgyi /	
go'u ta mi khyod kyis /	
ko'u shambhi'i dge slong rnams la 'khor gyi gtso bo	
yin pas mthong ma thag tu stan dor ba ma	
gtogs par gtam 'dre bar mi bya /	
phebs par smra bar mi bya /	
blta bar mi bya /	
rnam par @194a *//	
blta bar mi bya'o //	
khyim bdag mgon med zas sbyin gyis /	
ko'u shambhi'i dge slong 'thab krol byed pa /	
mtshang 'dru bar byed pa /	
rtsod par byed pa /	
'gyed par byed pa /	
rtsod pa'i gzhi byed pa rnams 'ong ngo //	
zhes thos so //	
thos nas kyang 'di snyam du sems te /	
song la bdag gis de rnams la ji ltar bsgrub par bya /	
bcom ldan 'das la zhu'o //	
snyam du bsam nas /	
bcom ldan 'das gang na ba der song ste phyin nas /	
bcom ldan 'das kyi zhabs gnyis la mgo bos phyag 'tshal te /	
phyogs gcig tu 'dug go /	
phyogs gcig tu 'dug nas /	
khyim bdag mgon med zas sbyin gyis /	
bcom ldan 'das la 'di skad ces gsol to //	
btsun pa /	
bdag gis ko'u shambhi'i dge slong 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa rnams mchi'o //	
zhes thos lags na /	
bdag gis de rnams la ji ltar bsgrub par bgyi /	
khyim bdag /	
khyod kyis ko'u shambhi'i dge slong rnams la sbyin pa dang /	
mi mthun pa med pas bsod snyoms ni sbyin gyi /	
gtam 'dri bar mi bya /	
phebs par smra bar mi bya /	
blta bar mi bya /	
rnam par blta bar mi bya'o //	
de nas ko'u shambhi'i dge slong rnams rim gyis mnyan yod du phyin nas der lhung bzed dang /	
chos gos mkhos su phab ste /	
rkang pa @194b bkrus nas dris pa /	
gnas mal 'gyed pa su yin /	
phyag tshang dag gis smras pa /	
'phags pa kun dga' bo lags so //	
tshe dang ldan pa kun dga' bo gang na ba der song ste /	
phyin na tshe dang ldan pa kun dga' bo la 'di skad ces smras so //	
tshe dang ldan pa kun dga' bos bdag cag la gnas mal byin cig /	
tshe dang ldan pa kun dga' bos de rnams la	
lag brdas gnas mal tha ma zhig bstan par brtsams	
pa dang / de rnams kyis smras pa /	
tshe dang ldan pa kun dga' bo /	
bdag cag rgan pa yin na /	
ci'i phyir bdag cag la gnas mal tha ma dag sbyin /	
de smras pa /	
khyed cag kyang sh'akya'i sras kyi dge slong yin par zhes bya ba nas /	
de yang khyed dbang bar mi 'gyur ro zhes bya ba'i bar gong ma bzhin du'o //	
de rnams yid chad cing sdug bsngal bas mtshan mo 'da' bar byed do //	
de nas gnas nas phyung ba'i dge slong gis nam	
gyi cha smad kyi dus su rang gi rgyud la	
brtags nas de 'di snyam du sems te /	
bdag cag 'thab krol dang /	
mtshang 'dru ba dang /	
rtsod pa dang /	
'gyed pa byung nas 'di lta ste /	
ltung ba byung ngo zhe'am /	
ltung ba ma byung ngo zhe'am /	
gnas nas dbyung ba yin no zhe'am /	
gnas nas dbyung ba ma yin no zhes bya ba	
bdag ni ltung ba ma byung ba ma yin te	
/ ltung ba byung ba yin zhing gnas nas mi dbyung ba ma yin te /	
gnas nas dbyung ba yin la /	
gnas nas phyung ba gang yin pa de yang chos dang mthun @195a *//	
pa'i las mi 'khrugs pa gzhag par mi 'os pas phyung gi /	
ma la bdag gis mthun pa'i sdum bya'o //	
snyam du bsam nas /	
nang par sngar langs te gnas nas phyung ba'i rjes su phyogs pa'i dge slong rnams dang /	
gnas nas phyung ba'i rjes su phyogs pa'i yang rjes	
su phyogs pa rnams gang na ba der song ste	
phyin nas / gnas nas phyung ba'i rjes su phyogs	
pa'i dge slong rnams dang gnas nas phyung ba'i rjes	
su phyogs pa'i yang rjes su phyogs pa rnams la	
'di skad ces smras so //	
tshe dang ldan pa dag 'dir mdang sum nam gyi	
cha smad kyi dus su bdag gis rang gi rgyud	
la brtags nas 'di snyam du sems te /	
gleng gzhi gang las 'thab krol dang /	
mtshang 'dru ba dang /	
rtsod pa dang /	
'gyed pa byung nas 'di lta ste ltung ba byung ngo zhe'am /	
ltung ba ma byung ngo zhe'am /	
gnas nas dbyung ba yin no zhe'am /	
gnas nas dbyung ba ma yin no zhes bya ba /	
bdag ni ltung ba ma byung ba ma yin te /	
ltung ba byung ba yin zhing /	
gnas nas ma dbyung ba ma yin te /	
gnas nas dbyung ba yin la /	
gnas nas phyung ba gang yin pa yang chos dang mthun pa'i las mi 'khrugs pa /	
gzhag par mi 'os pas phyung gi /	
ma la bdag gis mthun par sdum bya'o //	
snyam na /	
khyed cag ci smra /	
de rnams kyis smras pa /	
legs kyi /	
de bzhin du bgyi'o //	
de nas gnas @195b nas phyung ba'i dge slong dang /	
gnas nas phyung ba'i rjes su phyogs pa'i dge slong rnams dang /	
gnas nas phyung ba'i rjes su phyogs pa'i yang rjes su phyogs pa'i dge slong rnams /	
gnas nas 'byin pa'i dge slong dang /	
gnas nas 'byin pa'i rjes su phyogs pa'i dge slong rnams dang /	
gnas nas 'byin pa'i rjes su phyogs pa rnams gang na ba der dong ste phyin nas /	
gnas nas 'byin pa'i dge slong dang /	
gnas nas 'byin pa'i rjes su phyogs pa'i dge slong rnams dang /	
gnas nas 'byin pa'i rjes su phyogs pa'i dge slong rnams la 'di skad ces smras so //	
tshe dang ldan pa dag /	
'dir mdang sum nam gyi cha smad kyi dus su	
bdag gis rang gi rgyud la brtags nas 'di snyam	
du sems te / gleng gzhi gang bas 'thab krol dang /	
mtshang 'dru ba byung nas zhes bya ba nas 'dum	
par sdum bya bar sems na zhes bya ba'i bar	
gong ma bzhin du ste /	
khyed cag ci smra /	
de rnams kyis smras pa /	
legs kyi; de bzhin du bya'o //	
de nas gnas nas phyung ba'i dge slong dang /	
gnas nas phyung ba'i rjes su phyogs pa'i dge slong rnams dang /	
gnas nas phyung ba'i rjes su phyogs pa'i yang rjes su phyogs pa rnams dang /	
gnas nas 'byin pa'i dge slong dang /	
gnas nas 'byin pa'i rjes su phyogs pa'i dge slong rnams dang /	
gnas nas 'byin pa'i rjes su phyogs @196a *//	
pa'i yang rjes su phyogs pa rnams /	
bcom ldan 'das gang na ba der dong ste phyin	
nas bcom ldan 'das kyi zhabs gnyis la mgo bos	
phyag 'tshal te / phyogs gcig tu 'khod do //	
phyogs gcig tu 'khod nas /	
gnas nas phyung ba'i dge slong gis bcom ldan 'das la 'di skad ces gsol to //	
btsun pa /	
'dir mdang sum nam gyi cha smad kyi dus su	
bdag gis rang gi rgyud la brtags nas 'di snyam	
du sems te zhes bya ba nas mthun par sdum	
bgyi bar zhes bya ba'i bar gong ma bzhin du	
ste / bdag gis dge slong 'di dag thams cad	
la mthun par bgyi ba spro bar bgyis lags so	
ste / // bcom ldan 'das kyis bka' stsal pa /	
dge slong dag /	
legs so legs so //	
gang zhig dge slong rnams 'thab krol dang /	
mtshang 'dru ba dang /	
rtsod pa dang /	
'gyed pa byung bas gnas shing /	
phyogs dang phyogs gzhan la gnas pa rnams kyi sdum byed pa de ni /	
bsod nams mang po /	
tshad med pa /	
grangs med pa /	
gzhal du med par skyed par 'gyur ro //	
gang 'ga' zhig gis skra dum bu brgyar gtubs pa	
thog ma dang thog mar sbyor ba byed pa de	
bzhin du gang zhig dge slong rnams 'thab krol dang	
zhes bya ba nas mthun par sdum byed pa de	
ni / bsod nams mang ngo /	
tshad med pa /	
grangs med pa /	
gzhal du med pa skyed par 'gyur ro //	
zhes bya ba'i bar gong ma bzhin du'o //	
dge slong dag /	
'on kyang ngas @196b gnas nas phyung ba'i dge slong	
gi kun tu spyod pa'i chos bca' bar bya ste	
/ gnas nas phyung ba'i dge slong gis dge 'dun la dbyung ba gsol bar bya'o //	
gsol ba ni /	
'di ltar bya ste /	
gnas mal bshams la gand'i brdungs nas dris pa'i tshig	
gis dge slong rnams la yang dag par bsgo la	
/ dge 'dun thams cad tshogs shing mthun par gyur pa dang /	
rgan rim ji lta ba bzhin du gus pa dang bcas pas 'dud pa byas la /	
rgan rim gyis mdun du thal mo sbyar te /	
tsog tsog por 'dug la 'di skad ces /	
dge 'dun btsun pa rnams gsan du gsol /	
bdag gi gleng gzhi gang las 'thab krol dang /	
mtshang 'dru ba dang /	
rtsod pa dang /	
'gyed pa byung nas 'di lta ste /	
ltung ba byung ngo zhe'am /	
ltung ba ma byung ngo zhes bgyi ba'am /	
gnas nas dbyung ba lags so zhe'am /	
gnas nas phyung ba ma lags so zhes bgyi ba /	
bdag ni /	
ltung ba ma byung ba ma lags te /	
ltung ba ma byung ba lags shing /	
gnas nas mi dbyung ba ma lags te /	
gnas nas dbyung ba lags la; gnas nas phyung ba	
gang lags pa yang chos dang mthun pa'i las mi	
'khrugs pa gzhag par mi 'os pas phyung ste /	
gnas nas phyung ba'i dge slong bdag ming 'di zhes bgyi ba dge 'dun las dbyung ba gsol na /	
dge 'dun btsun pa thugs brtse ba can thugs brtse ba nye bar bzung ste /	
bdag dbyung du gsol /	
chos ji lta ba bzhin dang /	
'dul ba ji lta ba @197a *//	
bzhin phyir bgyi'o //	
zhes de skad lan gnyis lan gsum du brjod par bya'o //	
de nas dge slong gcig gis gsol ba byas te las bya'o //	
dge 'dun btsun pa rnams gsan du gsol /	
tshe dang ldan pa 'di'i gleng gzhi gang las 'thab krol dang /	
mtshang 'dru ba dang /	
rtsod pa dang /	
'gyed pa byung nas /	
'di lta ste /	
ltung ba byung ngo zhe'am /	
ltung ba ma byung ngo zhe'am /	
gnas nas dbyung ba lags zhe'am /	
gnas nas dbyung ba ma lags so zhes bgyi ba /	
'di ni ltung ba ma byung ba ma lags te /	
ltung ba byung ba lags shing gnas nas mi dbyung ba ma lags te /	
gnas nas dbyung lags la /	
gnas nas dbyung ba gang lags pa yang chos dang mthun pa'i las mi 'khrugs pa /	
gzhag par mi 'os pas phyung ste /	
gnas nas phyung ba'i dge slong ming 'di zhes bgyi ba 'di /	
dge 'dun las dbyung ba gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong ming 'di zhes bgyi ba 'byin par mdzad do //	
'di ni gsol ba'o //	
las bya ba ni /	
dge 'dun btsun pa rnams gsan du gsol /	
tshe dang ldan pa 'di'i gleng gzhi gang las 'thab krol byung ba zhes bya ba nas /	
dge slong gnas nas phyung ba ming 'di zhes bgyi ba 'di /	
dge 'dun las dbyung ba gsol te /	
de'i slad du dge 'dun gyis @197b dge slong ming 'di zhes bgyi ba 'byin par mdzad na /	
tshe dang ldan pa rnams las gang dag gnas nas	
phyung ba'i dge slong ming 'di zhes bgyi ba 'byin	
par bzod pa de dag ni cang ma gsungs shig	
/ gang dag mi bzod pa de dag ni gsungs shig /	
'di ni las brjod pa dang po ste /	
de bzhin du las brjod pa gnyis dang gsum gyi bar du brjod par bya'o //	
dge 'dun gyis bzod cing gnang nas /	
dge 'dun gyis gnas nas byung ba'i dge slong ming 'di zhes bgyi ba phyung lags te /	
'di ltar /	
cang mi gsung bas de de bzhin du 'dzin to //	
dge slong dag /	
ngas dge slong dbyung ba'i las byas pa'i kun tu spyod pa'i chos bca' bar bya ste /	
dbyung ba'i las byas pa'i dge slong gis /	
dge 'dun las mthun pa gsol bar bya'o //	
gsol ba ni 'di ltar bya ste; gnas mal bshams	
la gand'i brdungs te dris pa'i tshig gis dge slong	
rnams la yang dag par bsgo la /	
dge 'dun thams cad tshogs shing mthun par gyur pa dang zhes bya ba nas /	
thugs brtse ba can zhes bya ba'i bar gong ma bzhin du ste /	
de skad lan gnyis lan gsum du bzlas so //	
de nas dge slong gcig gis gsol ba byas te las bya'o //	
dge 'dun btsun pa rnams gsan du gsol /	
tshe dang ldan pa 'di'i gleng gzhi gang las 'thab krol dang /	
mtshang 'dru ba dang /	
rtsod pa dang /	
'gyed pa byung nas 'di lta ste /	
ltung ba byung ngo zhe'am /	
ltung ba ma byung ngo @198a *//	
zhe'am /	
gnas nas dbyung ba lags so zhe'am /	
gnas nas dbyung ba ma lags so //	
zhes bgyi ba 'di ni /	
ltung ba ma byung ba ma lags te /	
ltung ba byung ba lags shing /	
gnas nas ma dbyung ba ma lags te /	
gnas nas dbyung ba lags la /	
gnas nas phyung ba gang lags pa de yang chos	
dang mthun pa'i las mi 'khrugs pa gzhag par mi	
'os pas phyung ste /	
gnas nas phyung ba'i dge slong ming 'di zhes bgyi ba 'di /	
dge 'dun las dbyung ba gsol nas /	
dge 'dun gyis dbyung ba'i 'phrin las mdzad lags te /	
dbyung ba'i 'phrin las mdzad lags pa'i dge slong ming	
'di zhes bgyi ba dge 'dun las mthun pa gsol	
na / gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dbyung ba'i 'phrin las mdzad lags pa'i	
dge slong ming 'di zhes bgyi ba la mthun pa	
stsol bar mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
tshe dang ldan pa 'di'i gleng gzhi gang las 'thab krol dang /	
mtshang 'dru ba dang /	
rtsod pa dang /	
'gyed pa byung nas 'di lta ste /	
ltung ba byung ngo zhe'am zhes bya ba nas dge	
'dun gyis bzod cing gnang nas dge 'dun gyis dbyung	
ba'i 'phrin las mdzad lags pa'i dge slong ming 'di	
zhes bgyi ba la mthun pa stsal lags te /	
'di ltar @198b cang mi gsung bas de de bzhin	
du 'dzin to zhes bya ba'i bar gong ma bzhin	
du'o // dge 'dun gyis dbyung ba'i las byas zin pa gang yin pa de la /	
dge 'dun gyis mthun pa sbyin par bya ste /	
de la 'gyod bar mi bya'o //	
ngas dge 'dun gyis mthun pa byin pa'i dge slong	
gi kun tu spyod pa'i chos bca' bar bya ste	
/ dge 'dun gyis mthun pa byin pa'i dge slong gis gso sbyong gsol ba'o //	
gsol ba ni /	
'di ltar bya ste /	
gnas mal bshams la zhes bya ba nas dge 'dun	
gyis mthun pa stsal ba bdag ming 'di zhes bgyi	
ba dge 'dun las mthun pa'i gso sbyong gsol na	
/ dge 'dun btsun pa thugs brtse ba can thugs brtse ba nye bar bzung ste /	
mthun pa stsal ba'i dge slong bdag ming 'di zhes	
bgyi ba la mthun pa'i gso sbyong stsal du gsol	
/ de skad lan gnyis lan gsum du bzlas zhes bya ba'i bar gong ma bzhin du'o //	
de nas dge slong gcig gis gsol ba byas te las bya'o //	
dge 'dun btsun pa rnams gsan du gsol /	
tshe dang ldan pa 'di'i gleng gzhi gang las 'thab krol dang /	
mtshang 'dru ba dang /	
rtsod pa dang /	
'gyed pa byung nas 'di lta ste /	
ltung ba byung ngo zhe'am zhes bya ba nas dge	
'dun gyis mthun pa stsal pa ming 'di zhes bgyi	
ba'i bar gong ma bzhin du ste /	
dge 'dun las mthun pa'i gso sbyong gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis mthun pa @199a *//	
stsal ba dge slong ming 'di zhes bgyi ba la	
dge 'dun gyis mthun pa'i gso sbyong stsol bar mdzad	
do // 'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
tshe dang ldan pa 'di'i gleng gzhi gang las 'thab krol dang /	
mtshang 'dru ba dang /	
rtsod pa dang /	
'gyed pa byung nas 'di lta ste /	
ltung ba byung ngo zhe'am /	
ltung ba ma byung ngo zhe'am zhes bya ba nas	
mthun pa stsal ba ming 'di zhes bgyi ba 'di	
/ dge 'dun las mthun pa'i gso sbyong gsol te /	
de'i slad du dge 'dun gyis mthun pa stsal ba'i	
dge slong ming 'di zhes bgyi ba la mthun pa'i	
gso sbyong gsol bar mdzad na /	
tshe dang ldan pa dag las /	
gang dag las mthun pa stsal ba'i dge slong ming 'di zhes bgyi ba la /	
'jug pa'i gso sbyong stsal bar bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po ste /	
de bzhin du las brjod pa gnyis dang gsum gyi bar du brjod par bya'o //	
dge 'dun gyis bzod cing gnang nas /	
dge 'dun gyis mthun pa stsal ba'i dge slong ming	
'di zhes bgyi ba la mthun pa'i gso sbyong stsal	
lags te / 'di ltar /	
cang mi gsung bas de de bzhin du 'dzin to //	
dge 'dun gyis mthun pa byin pa'i dge slong gang	
la mthun pa'i gso sbyong byin pa de dang dge	
'dun lhan cig gcig tu 'dug la gso sbyong dang	
/ @199b dgag dbye dang /	
gsol ba dang /	
gsol ba dang gnyis dang /	
gsol ba dang bzhi'i las bya ste /	
de la 'gyod par mi bya'o //	
mi mthun par byed na /	
'gal tshabs can du 'gyur ro //	
dge slong gis bkra shis kyi gso sbyong dang /	
mthun pa'i gso sbyong dang /	
mi bde ba la gso sbyong bya ba ma gtogs	
par gso sbyong ma yin par gso sbyong mi bya'o	
// byed na /	
'gal tshabs can du 'gyur ro //	
ko'u shambhi'i gzhi rdzogs so ////	
'dul ba gzhi /	
bam po re dgu pa /	
las kyi gzhi'i sdom ni /	
ka shi'i gnas pa'i grong khyer na //	
sde 'joms kyis ni dngos po dang //	
tsam par sangs rgyas bcom ldan 'das //	
las ma yin dang slar log pa'o //	
yul ka shi'i gnas pa zhes bya ba'i grong khyer na /	
dge slong sde 'joms zhes bya ba gnas te /	
de la brten nas gnas pa'i grong khyer gyi bram ze dang /	
khyim bdag rnams sangs rgyas dang chos dang dge 'dun la bya ba byed de /	
dge slong glo bur ba gang dag gnas pa'i grong khyer du lhags na /	
de rnams des ngal bsor bcug ste /	
yo byad thams cad kyis bstabs nas /	
lam gyis dub pa ngal sos pa dang /	
dge slong rnams la bsod snyoms sbyor ba'i khyim gang	
yin pa de rnams su zas la gtong bar byed	
do // ji tsam na /	
rgan zhugs shig gnas pa'i grong khyer du dbyar gnas	
nas dbyar gyi zla ba gsum po dag 'das @200a	
*// pa dang /	
chos gos byas pa dang ldan /	
chos gos zin pa dang ldan nas de lhung bzed dang chos gos khyer te /	
mnyan yod gang na ba der rgyu zhing dong ste /	
rim gyis rgyu zhing dong ba dang mnyan yod du phyin to //	
drug sde rnams kyi kun tu spyod pa ni /	
rgyal bu rgyal byed kyi tshal gyi sgo drug sde	
gang yang rung bas stong par mi 'jog pa yin	
pas / rgyal bu rgyal byed kyi tshal gyi sgo na /	
nye dga' 'dug pa des rgyang ring po kho na nas mgo spra ba'i me tog ltar skya ba /	
smin ma 'phyang ba zhig mthong nas bsam pa /	
'di ni /	
dge slong gnas brtan zhig yin te 'ong gi /	
bsur 'gro'o zhes des bsu nas gnas brtan byon pa legs so //	
byon pa legs so //	
des smras pa /	
slob dpon phyag 'tshal lo //	
des bsam pa /	
kye ma /	
'di ni /	
rgan zhugs shig yin te /	
slob dpon yang mi shes /	
mkhan po yang mi shes so //	
snyam nas rgan zhugs /	
ji srid cig nas 'ongs /	
gnas pa'i grong khyer nas so //	
ci /	
de na gtsug lag khang yod dam /	
gtsug lag khang yod do //	
de ci /	
gtsug lag khang yin nam /	
'on te phongs pa zhig yin /	
gtsug lag khang ni /	
ji lta bu /	
gang na yo byad thams cad phun sum tshogs pa de ni /	
gtsug lag khang yin no //	
gang na yo byad med pa de ni /	
phongs pa yin no //	
gal te de lta na /	
de ni /	
gtsug lag khang yin te /	
de na dge slong sde 'joms @200b zhes bya ba gnas so //	
de la brten nas gnas pa'i grong khyer gyi bram	
ze dang khyim bdag rnams sangs rgyas dang chos dang	
dge 'dun la bya ba byed de /	
dge slong glo bur ba gang dag der lhags pa	
de rnams la des ngal bsor bcug ste yo byad	
thams cad kyis bstabs nas lam gyis dub pa ngal	
sos pa dang / dge slong rnams la bsod snyoms	
sbyor ba'i khyim gang yin pa de rnams su zas	
la gtong bar byed do //	
drug sde rnams kyi kun tu spyod pa ni /	
nyin par cung zad ci thos pa de dag dgongs	
ka 'dug nas phan tshun smra bar byed pa yin	
pas / dga' bo nye dga'/	
bdag cag gis ji srid du sdug bsngal phog snyam bya /	
khyed las 'ga' zhig gis gang na rgya che ba snang ba yod pa lta cung zad ci thos /	
nye dgas smras pa /	
yul ka shir gnas pa'i grong khyer na dge slong sde 'joms zhes bya ba gnas te /	
de la brten nas gnas pa'i grong khyer gyi bram ze dang /	
khyim bdag rnams zhes bya ba nas zas la gtong bar byed do //	
zhes bya ba'i bar gong ma bzhin du'o //	
gal te 'dod na der 'dong ngo zhes /	
de rnams lhung bzed dang chos gos blangs nas gnas	
pa'i grong khyer gang na ba der rgyu zhing dong	
ste / rim gyis rgyu zhing dong ba las gnas	
pa'i grong khyer du phyin pa dang de rnams rgyang	
ring po kho na nas sde 'joms kyis mthong nas	
ste / des bsam pa / gnas ngan len kun du spyod pa 'di dag 'ong gi /	
ngal bsor bcug ste mkho ba'i yo byad thams cad kyis bstab par bya'i /	
khyim rnams su zas la @201a *//	
ni gtang bar mi bya'o snyam nas /	
des de rnams ngal bsor bcug nas yo byad thams cad kyis ni bstabs kyi /	
khyim rnams su zas la ni ma btang ngo //	
de rnams las kha cig gis smras pa /	
dga' bo nye dga'/	
bdag cag la rgan zhugs 'dis yo byad thams cad kyis ni bstabs kyi /	
khyim rnams su zas la ni ma btang ngo //	
gzhan dag gis smras pa /	
re zhig cig grub zin pas /	
khyim rnams su yang gtong bar byed grang /	
ji tsam na /	
dge slong gsar bu zhig 'ongs pa dang /	
des de ngal bsor bcug ste /	
yo byad thams cad kyis bstabs nas lam gyis dub pa ngal sos pa dang /	
khyim rnams su zas la btang ngo //	
drug sde rnams khros nas smras pa /	
dga' bo nye dga'/	
rgan zhugs 'di'i 'dun pa dang /	
zhe sdang ci 'dra ba ltos /	
re zhig gal te sngar 'ongs pa zhig yin na yang bdag cag yin la /	
yang na rgan pa yin na yang bdag cag yin la /	
'on te mang du thos pa yin na yang bdag cag yin na /	
dge slong 'di ni /	
'ongs nas ring po ma lon pa gsar bu shes pa dang mi ldan pa yin na /	
'dis de la yo byad thams cad kyis bstabs nas /	
khyim rnams su zas la btang la bdag cag la	
ni ma yin no zhes de rnams kyis de la	
spyos pa / rgan zhugs /	
khyod kyi 'dun pa dang /	
zhe sdang ni /	
de 'dra'o //	
re zhig gal te @201b sngar 'ongs pa yin na	
yang bdag cag yin la zhes bya ba nas khyod	
kyis de la yo byad thams cad kyis bstabs nas	
/ khyim rnams su zas la btang la /	
kho bo cag la ni ma yin no zhes bya ba'i bar gong ma bzhin du'o //	
gnas brtan dag /	
cung zad nyams par ma gyur tam /	
drug sde rnams mi bzod pa skyes nas smras pa /	
cang mi smra bar 'dug par bya ba gang yin	
pa des slar smra'am zhes de rnams kyis de smrar	
bcug nas cang mi smra bar 'dug go /	
de rnams kyis de la gleng ba ma byas /	
dran par ma byas shing khas blangs pa med par	
nan gyis gzhi med par gnas nas dbyung ba'i las	
byas so // des bsam pa /	
bram ze dang /	
khyim bdag rnams dad par bya ba ni /	
dka' la /	
ma dad par 'gyur ba ni /	
sla bas gal te 'dug na /	
gnas pa'i grong khyer gyi bram ze dang khyim bdag	
rnams dad pa ma yin par skye bar 'gyur bas	
/ bdag ni /	
rnam pa thams cad du 'gro bar bya'o snyam nas /	
des lhung bzed dang chos gos khyer te /	
mnyan yod gang na ba der rgyu zhing song ste /	
rim gyis rgyu zhing song ba las mnyan yod du phyin pa dang /	
de dge slong rnams kyis mthong nas smras pa /	
tshe dang ldan pa sde 'joms la /	
'ongs pa legs so //	
'ongs pa legs so //	
khyod ngo mthong ba ni /	
bdag cag dga' na /	
'ongs pa ni ma yin no //	
de ci'i phyir zhe na /	
khyod la brten nas gnas pa'i grong khyer gyi bram ze dang khyim bdag @202a *//	
rnams sangs rgyas dang chos dang dge 'dun la bya ba byed la /	
dge slong glo bur pa gang dag lhags pa de rnams kyang gnas pa'i grong khyer du brten to //	
de ni /	
bden na /	
bdag la drug sde rnams kyis gleng bam byas /	
dran par ma byas shing khas blangs pa med par	
nan gyis gzhi med pa'i gnas nas dbyung ba'i las	
byas so // ci'i phyir /	
des ji ltar gyur pa rnams smras pa dang /	
de rnams smod par byed /	
gzhogs 'phyas byed /	
kha zer bar byed pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong dag /	
de lta bas na /	
deng phyin chad dge slong gis gleng ba ma byas /	
dran par ma byas shing khas blangs pa med par	
nan gyis gzhi med pa'i gnas dbyung ba'i las mi	
bya'o // byed na /	
'gal tshabs can du 'gyur ro //	
sangs rgyas bcom ldan 'das tsam pa'i drang srong gar ga'i rdzing gi 'gram na bzhugs so //	
de'i tshe dge slong drug sde rnams chos ma yin pa'i las 'di lta bu dag byed de /	
'di lta ste /	
chos ma yin pas mi mthun par byed pa dang /	
chos ma yin pas mthun par byed pa dang /	
chos kyis mi mthun par byed pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
de lta bas na /	
dge slong rnams kyis chos ma yin @202b pa'i las 'di lta ste /	
chos ma yin pas mthun pa dang /	
chos ma yin pas mi mthun pa dang /	
chos kyis mi mthun pa mi bya'o //	
byed na /	
'gal tshabs can du 'gyur ro /	
sdom la /	
gcig gis gcig min gnyis min te //	
mang po rnams kyi bya ba min //	
tshogs kyis tshogs kyi las min te //	
dge 'dun lnga ni las la dbang //	
sangs rgyas bcom ldan 'das tsam pa'i drang srong gar ga'i rdzing 'gram na bzhugs so //	
de'i tshe dge slong drug sde rnams chos ma yin pa'i las 'di lta bu dag byed de /	
'di lta ste /	
gcig gis gcig gi dang /	
gcig gis gnyis kyi dang /	
gcig gis mang po'i dang /	
gnyis kyis gnyis kyi dang /	
gnyis kyis gcig gi dang /	
gnyis kyis mang po'i dang /	
mang pos gcig gi dang /	
mang pos gnyis kyi dang /	
tshogs kyis tshogs kyi byed pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
de lta bas na /	
gcig gis gcig gi las mi bya ste /	
gcig gis gnyis kyi ma yin /	
gcig gis mang po'i ma yin /	
gnyis kyis gnyis kyi ma yin /	
gnyis kyis gcig gi ma yin /	
gnyis kyis mang po'i ma yin /	
mang pos mang po'i ma yin /	
mang pos gcig gi ma yin /	
mang pos gnyis kyi ma yin te /	
tshogs kyis tshogs kyi mi bya'o //	
byed na /	
'gal tshabs can du 'gyur ro //	
dge slong dag /	
'on kyang las la dbang ba'i dge @203a *//	
'dun lnga yod de /	
lnga gang zhe na /	
dge slong bzhi'i dge 'dun dang /	
dge slong lnga'i dge 'dun dang /	
dge slong bcu'i dge 'dun dang /	
dge slong nyi shu'i dge 'dun dang /	
lhag pa'i dge 'dun no //	
gang na dge slong bzhi gnas pa de na dge	
'dun gyi chos kyi las bya ba thams cad rung	
ste / lnga'i dgag dbye dang /	
bcu'i bsnyen par rdzogs pa dang; nyi shu'i dbyung ba ni /	
ma gtogs so //	
gang na dge slong lnga gnas pa de na /	
dge 'dun gyi las bya ba thams cad rung ste /	
bcu'i bsnyen par rdzogs pa dang /	
nyi shu'i dbyung ba ni; ma gtogs so //	
gang na dge slong bcu gnas pa de na /	
dge 'dun gyi las bya ba thams cad rung ste /	
nyi shu'i dbyung ba ni /	
ma gtogs so //	
gang na dge slong nyi shu'am /	
lhag par gnas pa de /	
dge 'dun gyi chos kyi las bya ba thams cad rung ngo //	
sdom la /	
bzhi yi tshogs kyi bya ba la //	
gang zag so sos byed pa dang //	
spobs pa dag dang bzhi yis ni //	
las bzhi rnam pa gnyis dran bya //	
bzhi'i tshogs kyi bya ba dge slong so so nas byed na /	
de ni chos ma yin pa'i las dang /	
'dul ba ma yin pa'i las yin no //	
de ni /	
de lta bur mi bya ste; des ni /	
dge 'dun yang 'gal tshabs can du 'gyur ro //	
bzhi'i tshogs kyi bya ba bzhi ba khyim pa dang byed na /	
de ni /	
chos ma yin pa'i las dang /	
'dul ba ma yin @203b pa'i las yin no //	
de ni /	
de lta bur mi bya ste /	
des ni dge 'dun yang 'gal tshabs can du 'gyur ro //	
de bzhin du bzhi pa dge tshul dang /	
za ma dang /	
ma ning dang /	
dge slong ma sun phyung ba dang /	
ma gsod pa dang /	
pha gsod pa dang /	
dgra bcom pa gsod pa dang /	
dge 'dun gyi dbyen byed pa dang /	
de bzhin gshegs pa la ngan sems kyis khrag 'byin pa dang /	
mu stegs can dang; mu stegs can du zhugs pa dang /	
rku thabs su gnas pa dang /	
tha dad du gnas pa dang /	
gnas par mi bya ba dang /	
spo ba dang las byed na /	
de ni /	
chos ma yin pa'i las dang /	
'dul ba ma yin pa'i las yin no //	
de ni /	
de lta bur mi bya ste /	
des ni /	
dge 'dun yang 'gal tshabs can du 'gyur ro //	
bzhi'i tshogs kyi bya ba bzhi tshang bas chos kyi las byed na /	
de ni chos kyi las dang /	
'dul ba'i las yin no //	
de ni /	
de lta bur bya ste /	
des ni /	
dge 'dun yang 'gal tshabs can du mi 'gyur ro //	
bzhi'i tshogs kyis byas pa'i las bzhi pa khyim pa ma yin /	
dge tshul ma yin zhes bya ba nas bzhi pa gnas par mi bya ba ma yin pa dang /	
spo ba ma yin pas byed na zhes bya ba'i bar gong ma bzhin du ste /	
de ni /	
chos kyi las dang /	
'dul ba'i las yin no //	
de ni /	
de lta bur bya ste /	
des ni /	
dge 'dun yang 'gal tshabs can du mi 'gyur ro //	
lnga'i tshogs kyi bya ba lngar ma tshang bas las byed na /	
de ni /	
chos ma yin pa'i las @204a *//	
dang /	
'dul ba ma yin pa'i las yin no //	
de ni /	
de lta bur mi bya ste /	
des ni /	
dge 'dun yang 'gal tshabs can du 'gyur ro //	
lnga'i tshogs kyi bya ba'i las lnga pa khyim pa	
dang zhes bya ba nas lnga pa spobs byed na	
zhes bya ba'i bar gong ma bzhin du ste /	
de ni /	
chos ma yin pa'i las dang /	
'dul ba ma yin pa'i las yin no //	
de ni /	
de lta bur bya ste /	
des ni /	
dge 'dun yang 'gal tshabs can du 'gyur ro //	
lnga'i tshogs kyi bya ba'i las lngar tshang bas byed na /	
de ni /	
chos kyi las dang /	
'dul ba'i las yin no //	
de ni /	
de lta bur bya ste /	
des ni /	
dge 'dun yang 'gal tshabs can du mi 'gyur ro //	
lnga'i tshogs kyi bya ba'i las lnga pa khyim pa ma yin pa dang /	
dge tshul ma yin pa dang zhes bya ba nas	
lnga pa spo ba ma yin pas byed na zhes	
bya ba'i bar gong ma bzhin du ste /	
chos kyis byed na /	
de ni /	
chos kyi las dang 'dul ba'i las yin no //	
de ni /	
de lta bur bya ste /	
des ni /	
dge 'dun yang 'gal tshabs can du mi 'gyur ro //	
bcu'i tshogs kyi bya ba'i las bcur ma tshang bas byed na /	
de ni /	
chos ma yin pa'i las dang /	
'dul ba ma yin pa'i las yin te /	
de ni /	
de lta bur mi bya ste /	
des ni /	
dge 'dun yang 'gal tshabs can du 'gyur ro //	
bcu'i tshogs kyi bya ba'i las bcu pa khyim pa	
dang zhes bya ba nas bcu pa spo bas byed	
na zhes bya ba'i bar @204b gong ma bzhin du	
ste / de ni /	
chos ma yin pa'i las dang /	
'dul ba ma yin pa'i las yin no //	
de ni /	
de lta bur mi bya ste /	
des ni /	
dge 'dun yang 'gal tshabs can du 'gyur ro //	
bcu'i tshogs kyi bya ba'i las tshogs bcur tshang bas las byed na /	
de ni /	
chos kyi las dang /	
'dul ba'i las yin no //	
de ni /	
de lta bur bya ste /	
des ni /	
dge 'dun yang 'gal tshabs can du mi 'gyur ro //	
bcu'i tshogs kyi bya ba'i las bcu pa khyim pa	
ma yin pa dang zhes bya ba nas bcu pa	
spo ba ma yin pas chos kyi las byed na	
zhes bya ba'i bar gong ma bzhin du ste /	
de ni /	
chos kyi las dang /	
'dul ba'i las yin no //	
de ni /	
de ltar bya ste /	
des ni /	
dge 'dun yang 'gal tshabs can du mi 'gyur ro //	
nyi shu'i tshogs kyi bya ba'i las nyi shur ma tshang bas byed na /	
de ni /	
chos ma yin pa dang /	
'dul ba ma yin pa'i las yin no //	
de ni /	
de lta bur mi bya ste /	
des ni /	
dge 'dun yang 'gal tshabs can du 'gyur ro //	
nyi shu'i tshogs kyi bya ba'i las nyi shu pa	
khyim pa dang dge tshul dang zhes bya ba nas	
nyi shu pa spo bas byed na zhes bya ba'i	
bar gong ma bzhin du ste /	
de ni /	
chos ma yin pa'i las dang /	
'dul ba ma yin pa'i las yin no //	
de ni /	
de lta bur mi bya ste /	
des ni /	
dge 'dun yang 'gal tshabs can du 'gyur ro //	
nyi shu'i tshogs kyi bya ba nyi shu tshang bas chos kyi las byed na /	
de ni /	
chos kyi las dang /	
@205a *// 'dul ba'i las yin no //	
de ni /	
de lta bur bya ste /	
des ni /	
dge 'dun yang 'gal tshabs can du mi 'gyur ro //	
nyi shu'i tshogs kyi bya ba'i las nyi shu pa khyim pa ma yin pa dang /	
dge tshul ma yin pa dang zhes bya ba nas	
nyi shu pa spo ba ma yin pas chos kyi	
las byed na zhes bya ba'i bar gong ma bzhin	
du ste / de ni /	
chos kyi las dang /	
'dul ba'i las yin no //	
de ni /	
de lta bur bya ste /	
des ni /	
dge 'dun yang 'gal tshabs can du mi 'gyur ro //	
sdom la /	
chos dang chos min las gang dang //	
gsol pa gang yin des byas pa dang //	
mngon sum dang ni khas blangs dang //	
'khor lo lta bur bsgre bas 'brel //	
chos ma yin pa'i las dang /	
chos kyi las te /	
chos ma yin pa'i las gang zhe na /	
mi 'os pa las bslang ba la ma thug par slong zhing /	
bslang bar bya ba la ji ltar rjes su bsgrag	
pa yin pa de bzhin du mi slong ba ni	
/ chos ma yin pa'i las so //	
'os pa la bslang ba la thug pa'i tshe slong	
zhing bslang bar bya ba la ji ltar bsgrag pa	
yin pa de bzhin du slong ba ni /	
chos kyi las so //	
mi 'os pa bslang ba la ma thug par slong zhing /	
bslang bar bya ba la ji ltar bsgrag pa yin pa de bzhin du mi slong ba ni /	
chos ma yin pa'i las so; ;'os pa la bslang ba la thug pa'i tshe slong zhing /	
bslang bar bya ba la ji ltar rjes su bsgrag pa yin pa de bzhin du bslang ba ni /	
chos kyi las so //	
gsol pa ma byas par byed pa ni /	
@205b chos ma yin pa'i las so //	
gsol pa byas nas byed pa ni /	
chos kyi las so //	
gsol pa dang gnyis kyi las la /	
gsol pa ma byas par lan gcig rjes su sgrog par byed pa ni /	
chos ma yin pa'i las so; ;gsol pa dang gnyis kyi las la /	
gsol ba byas nas lan gcig rjes su sgrog par byed pa ni /	
chos kyi las so //	
gsol ba dang bzhi'i las la /	
gsol ba ma byas par lan gsum du rjes su sgrog par byed pa ni /	
chos ma yin pa'i las so //	
gsol ba dang bzhi'i las la /	
gsol ba btab nas lan gsum du rjes su sgrog par byed pa ni /	
chos kyi las so //	
las gzhan gyis gsol ba byas la las gzhan gyis rdzogs par byed pa ni /	
chos ma yin pa'i las so //	
las de nyid kyis gsol ba byas nas rdzogs par byed pa ni /	
chos kyi las so //	
mngon sum du bya ba'i las mngon sum pa ma yin pa la byed pa ni /	
chos ma yin pa'i las so //	
mngon sum du bya ba'i las mngon sum pa la byed pa ni /	
chos kyi las so //	
khas blang bar bya ba'i las khas mi len par byed pa ni /	
chos ma yin pa'i las so //	
khas blang bar bya ba'i las khas len par byed pa ni /	
chos kyi las so //	
mngon sum gyis 'dul bar 'os pa la dran pas 'dul ba sbyin pa ni /	
chos ma yin pa'i las so //	
ma myos pas 'dul ba dang /	
de'i ngo bo nyid tshol du gzhug pa dang /	
gang tshul shing mang po brim pa dang /	
khas blang bar 'os pa dang /	
rtsva bkram pa lta bu dang /	
bsdigs pa dang /	
smad pa dang /	
@206a *// bskrad pa dang /	
spang ba dang /	
ma mthong ba gnas nas dbyung ba dang /	
phyir mi byed pas gnas nas dbyung ba dang /	
sdig pa'i lta bar song ba spangs pas gnas nas dbyung ba'i las dang /	
spo ba dang /	
gzhi nas spo ba dang /	
yang gzhi nas bslang ste spo ba dang /	
mgu bar bya ba dang /	
gzhi nas mgu bar bya ba dang /	
yang gzhi nas bslang ste mgu bar bya ba dang /	
'byin par byed pa ni /	
chos ma yin pa'i las so //	
mngon sum gyis 'dul bar 'os pa la mngon sum gyis 'dul ba nyid sbyin gyi /	
dran pas 'dul ba ma yin pa zhes bya ba	
nas 'byin par byed pa ma yin zhes bya ba'i	
bar du chos kyi las so //	
dran pas 'dul bar 'os pa la ma myos pas 'dul ba sbyin pa ni //	
chos ma yin pa'i las so //	
de'i ngo bo nyid tshol du gzhug pa dang zhes	
bya ba nas 'byin par byed pa zhes bya ba'i	
bar gong ma bzhin du ste /	
mngon sum gyis 'dul ba sbyin pa ni /	
chos ma yin pa'i las so //	
dran pas 'dul bar 'os pa la dran pas 'dul ba nyid sbyin gyi /	
ma myos pas 'dul ba ma yin /	
de'i ngo bo nyid tshol du gzhug pa ma yin	
zhes bya ba nas mngon sum gyis 'dul ba ma	
yin zhes bya ba'i bar ni /	
chos kyi las so //	
ma myos pas 'dul bar 'os pa la de'i ngo bo nyid tshol du gzhug pa sbyin pa ni /	
chos ma yin pa'i las so /	
de bzhin du gang tshul shing mang po sbyin pa	
zhes bya ba nas mngon sum gyis 'dul ba dang	
dran @206b pas 'dul ba'i bar sbyin pa ni /	
chos ma yin pa'i las so //	
ma myos pas 'dul bar 'os pa la ma myos pas 'dul ba nyid sbyin gyi /	
de'i ngo bo nyid tshol du gzhug pa ma yin	
zhes bya ba nas dran pas 'dul ba ma yin	
zhes bya ba'i bar chos kyi las so //	
de'i ngo bo nyid tshol du gzhug par 'os pa la gang tshul shing mang po sbyin pa ni /	
chos ma yin pa'i las so //	
bsdigs pa zhes bya ba nas ma myos pas 'dul	
ba sbyin pa ni zhes bya ba'i bar gong ma	
bzhin du ste / chos ma yin pa'i las so //	
de'i ngo bo nyid tshol du gzhug par 'os pa	
la de'i ngo bo nyid tshul du gzhug pa nyid	
sbyin gyi / gang tshol du gzhug pa nyid sbyin gyi /	
gang tshul shing mang po sbyin pa ma yin zhes	
bya ba nas ma myos pas 'dul ba ma yin	
zhes bya ba'i bar ni /	
chos kyi las so //	
gang tshul shing mang po sbyin par 'os pa la bsdigs pa'i las byed pa ni /	
chos ma yin pa'i las so //	
smad pa zhes bya ba nas de'i ngo bo nyid	
tshol du gzhug pa ni zhes bya ba'i bar gong	
ma bzhin du ste /	
chos ma yin pa'i las so //	
gang tshul shing mang po nyid sbyin par 'os pa la gang tshul shing mang po nyid sbyin gyi /	
bsdigs pa ma yin zhes bya ba nas de'i ngo	
bo nyid tshol du gzhug pa ma yin zhes bya	
ba'i bar ni / chos kyi las so //	
bsdigs par 'os pa'i las la smad pa'i las byed pa dang /	
spang ba'i las dang zhes bya ba nas gang tshul	
shing mang po sbyin par byed pa ni zhes bya	
ba'i bar gong ma bzhin du ste /	
chos ma yin pa'i las so //	
@207a *// bsdigs par 'os pa'i las la bsdigs pa nyid kyi las byed kyi /	
lhag ma gzhan ma yin pa ste /	
bsgre ba 'dis 'khor lo bzhin du bsgre ba ni /	
chos kyi las so //	
smad par 'os pa'i las la spang ba'i las byed pa ni /	
chos ma yin pa'i las zhes bya ba gong ma bzhin no //	
smad par 'os pa'i las la smad pa'i las nyid byed pa ni /	
chos kyi las te /	
gong ma bzhin no //	
bskrad par 'os pa'i las la spang ba'i las byed pa ni /	
chos ma yin pa'i las te /	
gong ma bzhin no //	
bskrad par 'os pa'i las la bskrad pa'i las nyid byed pa ni /	
chos kyi las te /	
gong ma bzhin no //	
spang bar 'os pa'i las la ma mthong bas gnas nas dbyung ba'i las byed pa ni /	
chos ma yin pa'i las te /	
gong ma bzhin no //	
spang bar 'os pa'i las la spang ba nyid kyi las byed pa ni /	
chos kyi las te /	
gong ma bzhin no //	
ma mthong bas gnas nas dbyung bar 'os pa'i las	
la phyir mi byed pas gnas nas dbyung ba'i las	
byed pa ni / chos ma yin pa'i las te /	
gong ma bzhin no //	
ma mthong bas gnas nas dbyung bar 'os pa'i las	
la ma mthong bas gnas nas dbyung ba nyid kyi	
las byed pa ni /	
chos kyi las te /	
gong ma bzhin no //	
phyir mi byed pas gnas nas dbyung bar 'os pa'i	
las la sdig pa can gyi lta bar song ba	
ma spangs pas gnas nas dbyung ba'i las byed pa	
ni / chos ma @207b yin pa'i las te /	
gong ma bzhin no //	
phyir mi byed pas gnas nas dbyung bar 'os pa'i	
las la phyir mi byed pas gnas nas dbyung ba	
nyid kyi las byed pa ni /	
chos kyi las te /	
gong ma bzhin no //	
sdig pa'i lta bar song ba ma spangs pas gnas	
nas dbyung bar 'os pa'i las la spo ba sbyin	
pa ni / chos ma yin pa'i las te /	
gong ma bzhin no //	
sdig pa'i lta bar song ba ma spangs pas gnas	
nas dbyung bar 'os pa'i las la sdig pa'i lta	
bar song ba ma spangs pas gnas nas dbyung ba	
nyid kyi las byed pa ni /	
chos kyi las te /	
gong ma bzhin no //	
spo bar 'os pa'i las la gzhi nas spo ba sbyin pa ni /	
chos ma yin pa'i las te /	
gong ma bzhin no //	
spo bar 'os pa'i las la spo ba nyid sbyin pa ni /	
chos kyi las te /	
gong ma bzhin no //	
gzhi nas spo bar 'os pa'i las la yang gzhi nas bslang ste spo ba sbyin pa ni /	
chos ma yin pa'i las te /	
gong ma bzhin no //	
gzhi nas spo bar 'os pa'i las la gzhi nas spo ba nyid sbyin pa ni /	
chos kyi las te /	
gong ma bzhin no //	
spo ba ma spyad pa la mgu bar bya ba sbyin pa ni /	
chos ma yin pa'i las te /	
gong ma bzhin no //	
spo ba spyad pa la mgu bar bya ba sbyin pa ni /	
chos kyi las te /	
gong ma bzhin no; ;mgu bar bya ba ma spyad pa la 'byin pa ni /	
chos ma yin pa'i las te /	
gong ma bzhin no //	
mgu bar bya ba spyad pa la 'byin pa ni /	
chos kyi las te /	
gong ma bzhin no //	
dbyung @208a *//	
bar 'os pa la mngon sum gyis 'dul ba sbyin	
pa ni zhes bya ba nas mgu bar bya ba	
nas mgu bar bya ba dang mi 'byin pa zhes	
bya ba'i bar ni /	
chos ma yin pa'i las te /	
gong ma bzhin no //	
dbyung bar 'os pa la dbyung ba nyid byed kyi /	
mngon sum gyis 'dul ba sbyin pa ma yin zhes	
bya ba nas mgu bar bya ba ma yin zhes	
bya ba'i bar ni /	
chos kyi las te /	
gong ma bzhin no //	
de bzhin du re res mgo bzung nas 'khor lo	
bzhin du bsgre ba rgyas par khong du chud par	
bya'o // sdom ni /	
mi mthun mthun dang 'os pa dang /	
chos dang chos min gnas nas 'byin //	
bslang ba nyid de 'di dag ni //	
las kyi gzhir ni bsdus pa yin //	
mi mthun pa'i las dang /	
mthun pa'i las so //	
mi mthun pa'i las gang zhe na /	
mtshams na gnas pa'i dge slong bya bar 'os pa	
ji snyed pa thams cad ma 'dus shing mngon sum	
du ma gyur pa dang /	
'dun pa blang bar 'os pa rnams las 'dun pa ma blangs par gyur pa dang /	
dge slong rnams 'dus shing mngon sum du gyur kyang	
mi btub cing phyir 'dod pa gang gis gshe bar	
'os pa rnams mi btub cing phyir dong la las	
dag kyang byed na /	
'di ni /	
mi mthun pa'i las zhes bya'o //	
mthun pa'i las gang zhe na /	
mtshams na gnas pa'i dge slong bya bar 'os pa	
ji snyed pa thams cad 'dus shing mngon sum du	
gyur pa dang / 'dun pa blang bar 'os pa	
rnams las 'dun pa @208b blangs par gyur pa dang	
gyur pa dang / / dge slong rnams 'dus shing	
mngon sum du gyur kyang mi btub cing phyir 'dong	
ba gang dag gshe bar 'os pa rnams btub cing	
mi gshe ba las dag byed pa 'di ni /	
mthun pa'i las zhes bya'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
du zhig gi gshe bar mi 'os pa lags /	
nye bar 'khor /	
bcu ste /	
ngo tsha med pa dang /	
klan ka tshol ba dang /	
bus pa dang /	
blun po dang /	
mi gsal ba dang /	
mi mkhas pa dang /	
mtshams kyi phyi rol na gnas pa dang /	
bar snang la gnas pa dang /	
spyod lam las ldang ba dang /	
tshig ma bsdams pa'i 'o //	
btsun pa /	
du zhig gi gshe bar 'os pa lags /	
nye bar 'khor /	
bzhi ste /	
rang bzhin du gnas pa dang /	
mtshams kyi nang na gnas pa dang /	
spyod lam las ma langs pa dang /	
tshig bsdams pa'i 'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
gnas nas dbyung ba'i las du zhig mchis lags /	
nye bar 'khor /	
bzhi ste /	
mi mthun pa dag gis chos ma yin pas gnas nas 'byin pa dang /	
mthun pa dag gis chos ma yin pa dang /	
mi mthun pa dag gis chos kyis dang /	
mthun pa dag gis chos kyis 'byin pa'o //	
de la gnas nas 'byin pa'i las ni /	
gcig yin te /	
'di lta ste /	
mthun pa dag gis chos kyis gnas nas 'byin @209a *//	
pa'i 'o //	
btsun pa /	
bslang ba'i las du mchis lags /	
nye bar 'khor /	
bzhi ste /	
mi mthun pa dag gis chos ma yin pas slong ba dang /	
mthun pa dag gis chos ma yin pas dang /	
mi mthun pa dag gis chos kyis dang /	
mthun pa dag gis chos kyis slong ba'o //	
de la slong ba'i las ni /	
gcig yin te /	
'di lta ste /	
mthun ba dag gis chos kyis slong bar byed pa'o /	
las kyi gzhi rdzogs so ////	
phyir bcos pa'i gzhi'i sdom ni /	
dmar ser can gyi gzhi dang ni //	
de bzhin gang zag dag dang ni; ;de nas spo ba bya ba dang //	
gso sbyong gzhag par bya ba dang //	
gnas mal dang ni rtsod pa dang //	
dge 'dun 'byed pa phyi ma yin //	
dmar ser can gyi gzhi'i sdom ni //	
dmar ser can dag bsdigs pa dang //	
legs ldan smad par bya ba dang /	
'gro mgyogs dang ni nab so gnyis //	
bskrad dang chu stod phyir bgyid dang //	
'dun pa yi ni ma mthong dang //	
de bzhin slar ni ma 'chos dang //	
'chi ltas sdig pa'i lta ba can //	
'char ka dang ni las lnga'o //	
sangs rgyas bcom ldan 'das rgyal bu rgyal byed kyi	
tshal mgon med zas sbyin gyi kun dga' ra ba	
na bzhugs so // de'i tshe mnyan yod na dge slong dmar ser can /	
'thab krol byed pa //	
mtshang 'dru bar byed pa /	
rtsod par byed pa //	
'gyed par @209b byed pa /	
rtsod pa'i gzhi byed pa rnams gnas te /	
de rnams dge 'dun la yang dang yang du rtsod pa'i gzhi skyed pas /	
des nas dge 'dun 'thab krol dang /	
mtshang 'dru ba dang /	
rtsod pa dang /	
'gyed pa byung zhing gnas so //	
skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
khyed kyis dmar ser can gyi dge slong 'thab krol byed pa /	
mtshang 'dru bar byed pa /	
rtsod par byed pa /	
'gyed par byed pa /	
rtsod pa'i gzhi byed pa rnams dang /	
gzhan yang /	
de lta bu dang mthun pa su yang rung ba la bsdigs pa'i las byos shig /	
rgyu lngas bsdigs pa'i las byas na /	
de ni /	
chos ma yin pa'i las dang /	
'dul ba ma yin pa'i las yin te /	
des ni /	
dge 'dun yang 'gal tshabs can du 'gyur ro //	
lnga gang gis she na /	
gleng bar ma byas pa dang /	
dran par ma byas pa dang /	
gzhi med pa dang /	
khas ma blangs pa dang /	
mngon sum du ma gyur par byed pa'o //	
yang /	
rgyu lngas bsdigs pa'i las byas na /	
de ni /	
chos kyi las dang /	
'dul ba'i las yin te /	
des ni /	
dge 'dun yang 'gal tshabs can du mi 'gyur ro /	
lnga gang gis she na /	
gleng bar byas pa dang /	
dran par byas pa dang /	
gzhi dang bcas pa dang /	
khas blangs pa dang /	
mngon sum du gyur par byed pa'o //	
'di ltar yang bya ste /	
gnas mal @210a *//	
bshams la gand'i brdungs te /	
dris pa'i tshig gis dge slong rnams la yang dag par bsgo la /	
dge 'dun thams cad tshogs shing mthun par gyur pa dang /	
dge slong gcig gis gsol ba byas te las bya'o //	
dge 'dun btsun pa rnams gsan du gsol //	
dge slong dmar ser can 'di dag ni /	
'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa dag lags te /	
'di dag gis dge 'dun la yang dang yang du rtsod pa'i gzhi skyed par bgyid de /	
des na dge 'dun 'thab krol dang /	
mtshang 'dru ba dang /	
rtsod pa dang /	
'gyed pa byung zhing gnas na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong dmar ser can 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa //	
rtsod pa'i gzhi bgyid pa rnams la bsdigs pa'i 'phrin las mdzad do //	
'di ni /	
gsol ba'o //	
de nas las bya ste /	
dge 'dun btsun pa rnams gsan du gsol //	
dge slong dmar ser can 'di dag ni /	
'thab krol bgyid pa; mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa lags te /	
'di dag gis dge 'dun la yang dang yang du rtsod pa'i gzhi skyed par @210b bgyid de /	
des na dge 'dun 'thab krol dang /	
mtshang 'dru ba dang /	
rtsod pa dang /	
'gyed pa byung zhing gnas pas /	
de'i slad du dge 'dun gyis /	
dge slong dmar ser can 'thab krol bgyid pa; mtshang 'dru ba bgyid pa //	
rtsod par bgyid pa /	
'gyed par bgyid pa /	
rtsod pa'i gzhi bgyid pa rnams la bsdigs pa'i 'phrin las mdzad na /	
tshe dang ldan pa gang dag /	
dge slong dmar ser can rnams la zhes bya ba	
nas bsdigs pa'i 'phrin las mdzad par zhes bya ba'i	
bar gong ma bzhin du ste /	
bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang /	
gsum pa'i bar du brjod par bya'o //	
dge 'dun gyis bzod cing gnang nas //	
dge 'dun gyis dge slong dmar ser can zhes bya ba nas bsdigs pa'i 'phrin las mdzad lags te /	
'di ltar /	
cang mi gsung bas de de bzhin du 'dzin to zhes bya ba'i bar gong ma bzhin no //	
dge slong dag /	
ngas bsdigs pa'i las byas pa'i kun tu spyod pa'i chos bca' bar bya ste /	
bsdigs pa'i las byas pa'i dge slong gis rab tu 'byung bar mi bya ste /	
bsnyen par rdzogs par mi bya /	
gnas mi sbyin /	
dge tshul gzhag par mi bya /	
dge slong ma rnams la gdams par mi bya /	
dge slong ma rnams kyi gdams ngag dbab par bsko bar mi bya /	
sngar bskos na yang dge @211a *//	
slong ma rnams la gdams par mi bya'o //	
dge slong la tshul khrims nyams pa dang /	
lta ba nyams pa dang /	
spyod pa nyams pa dang /	
'tsho ba nyams pas gleng ba dang /	
dran par mi bya /	
gdams ngag sbyin par mi bya ste /	
gso sbyong ma yin /	
dgag dbye ma yin /	
gsol ba dang /	
gsol ba dang gnyis pa ma yin /	
gsol ba dang bzhi'i las ma yin no //	
bsdigs pa'i las byas pa'i dge slong gis kun du	
spyod pa'i chos ji ltar bcas pa bzhin yang dag	
par blangs te 'jug par mi byed na /	
'gal tshabs can du 'gyur ro //	
de ltar bsdigs pa'i las byas pa de rnams skra gyen du bsgreng ba lta bu dang /	
skra zhig pa lta bu dang /	
dge 'dun la spus la ltung ba lta bur byed /	
'byung bar bskyod /	
mtshungs par nye bar ston la /	
mtshams kyi nang du 'dug nas bslang ba gsol te /	
'thab krol byed pa nyid spong ngo zhes pa'i skabs de /	
bcom ldan 'das la dge slong rnams kyis gsol ba dang /	
bcom ldan 'das kyis bka' stsal pa; dge slong dag /	
khyed kyis dge slong dmar ser can 'thab krol byed pa /	
bsdigs pa'i las byas pa rnams dang /	
gzhan yang /	
de lta bu dang mthun pa su yang rung ba la bslang bar gyis shig /	
bsdigs pa'i las byas pa chos lnga dang ldan pa ni /	
bslang bar mi bya'o //	
lnga gang zhe na /	
skra gyen du 'greng ba lta bu dang /	
skra zhig blta bu dang /	
dge 'dun la spu sa la ltung @211b ba lta bur byed pa dang /	
'byung bar mi bskyod pa dang /	
mtshungs par nye bar mi ston pa dang /	
mtshams kyi nang du 'dug ste bslang ba mi gsol ba dang /	
'thab krol byed pa de mi spong ba ste /	
chos 'di lnga dang ldan pa de ni zhes bya ba gong ma bzhin du'o //	
gzhan yang bsdigs pa'i las byas pa chos lnga dang ldan pa ni /	
bslang bar mi bya ste /	
lnga gang zhe na /	
pho brang 'khor du rton pa dang /	
bskos pa 'dus pa'i sar rton pa dang /	
mu stegs can la rton pa dang /	
gang zag la rton pa dang /	
dge 'dun la mi rton pa ste /	
chos 'di lnga dang ldan pa ni zhes bya ba gong ma bzhin du'o //	
gzhan yang bsdigs pa'i las byas pa /	
chos lnga dang ldan pa ni /	
bslang bar mi bya ste /	
lnga gang zhe na /	
khyim pa'i rtags 'chang ba dang /	
mu stegs can gyi rtags 'chang ba dang /	
mu stegs can la brten cing bsnyen la bsnyen bkur byed pa dang /	
spyad par bya ba ma yin pa spyod pa dang /	
dge slong gi bslab pa la mi slob pa ste /	
chos 'di lnga zhes bya ba gong ma bzhin du'o //	
gzhan yang bsdigs pa'i las byas pa chos lnga dang ldan pa ni /	
bslang bar mi bya ste /	
lnga gang zhe na /	
dge slong rnams la gshe bar byed pa dang /	
khro bar byed pa dang /	
kha zer bar byed pa dang /	
dge 'dun gyi rnyed pa med par byed pa dang /	
gnas med par brtson par byed pa ste /	
chos 'di lnga dang zhes bya ba gong ma bzhin du'o //	
yang bsdigs pa'i las byas pa chos lnga dang ldan pa ni /	
bslang bar bya ste /	
@212a *// lnga gang zhe na /	
skra gyen du 'greng ba lta bu dang /	
skra zhig pa lta bu dang /	
dge 'dun la spu sa la ltung ba lta bur byed pa dang /	
'byung bar bskyod pa dang /	
mtshungs par nye bar ston pa dang /	
mtshams kyi nang du 'dug ste bslang par gsol ba dang /	
'thab krol byed pa nyid spong ba ste /	
chos 'di lnga dang zhes bya ba gong ma bzhin du'o //	
gzhan yang /	
bsdigs pa'i las byas pa /	
chos lnga dang ldan pa ni /	
bslang bar bya ste /	
lnga gang zhe na /	
pho brang 'khor du mi rton pa dang /	
bskos pa 'dus pa'i sar mi rton pa dang /	
mu stegs can la mi rton pa dang /	
gang zag la mi rton pa dang /	
dge 'dun la rton pa ste /	
chos 'di lnga dang ldan pa ni zhes bya ba'i bar gong ma bzhin du'o //	
gzhan yang /	
bsdigs pa'i las byas pa /	
chos lnga dang ldan pa ni; bslang bar bya ste /	
lnga gang zhe na /	
khyim pa'i rtags mi 'chang ba dang /	
mu stegs kyi rtags mi 'chang ba dang /	
mu stegs can la mi rton cing mi bsnyen la bsnyen bkur mi byed pa dang /	
spyad par bya ba spyod pa dang /	
dge slong gi bslab pa la slob pa ste /	
chos 'di lnga dang zhes bya ba gong ma bzhin du'o //	
gzhan yang /	
bsdigs pa'i las byas pa /	
chos lnga dang ldan pa ni /	
bslang bar bya ste /	
lnga gang zhe na /	
dge slong rnams la mi gshe ba dang /	
mi khro ba dang /	
kha mi zer ba dang /	
dge 'dun gyi rnyed pa'i phyir dang /	
gnas pa'i phyir brtson @212b pa ste /	
chos 'di lnga dang zhes bya ba gong ma bzhin du'o //	
bslang ba ni /	
'di ltar bya ste /	
gnas mal bshams la gand'i brdungs te /	
dris pa'i tshig gis dge slong rnams la yang dag par bsgo la /	
dge 'dun thams cad tshogs shing mthun par gyur pa dang /	
dge slong dmar ser can rnams kyis rgan rim ji lta ba bzhin du 'dud pa byas la /	
rgan rim gyi mdun du tsog tsog por 'dug ste /	
thal mo sbyar ba btud nas tshig 'di skad ces /	
dge 'dun btsun pa rnams gsan du gsol /	
bdag cag dge slong dmar ser can 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa lags pas /	
bdag cag gis dge 'dun la yang dang yang du rtsod pa'i gzhi bskyed de /	
de nas dge 'dun 'thab krol dang /	
mtshang 'dru ba dang /	
rtsod pa dang /	
'gyed pa byung zhing gnas pas dge 'dun gyis bdag	
cag dge slong dmar ser can 'thab krol bgyid pa	
/ mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa rnams la bsdigs pa'i 'phrin las mdzad lags te /	
bdag cag bsdigs pa'i 'phrin las mdzad lags pa rnams skra gyen du 'greng ba lta bu dang /	
skra zhig pa lta bu dang /	
dge 'dun la spu sa ltung ba lta bur bgyid /	
'byung bar bskyod /	
mtshungs par nye bar ston /	
mtshams kyi nang du @213a *//	
mchis nas bslang bar gsol te /	
'thab krol bgyid pa nyid kyang spong na /	
dge 'dun btsun pa thugs brtse ba can thugs brtse ba nye bar bzung nas /	
bdag cag dge slong dmar ser can 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa /	
bsdigs pa'i 'phrin las mdzad lags pa bslang bar gsol /	
de skad lan gnyis lan gsum du bzla'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong dmar ser can 'di dag ni /	
'thab krol bgyid pa nas /	
rtsod pa'i gzhi bgyid pa'i bar du ste /	
de dag gis dge 'dun la yang dang yang du rtsod pa'i bzhi bskyed de /	
des na dge 'dun 'thab krol dang /	
mtshang 'dru ba dang /	
rtsod pa dang /	
'gyed pa byung zhing gnas pas /	
dge 'dun gyis 'thab krol bgyid pa 'di rnams la bsdigs pa'i 'phrin las mdzad lags te /	
bsdigs pa'i 'phrin las mdzad lags pa 'di rnams /	
skra gyen du 'greng ba lta bu dang /	
skra zhig pa lta bu dang /	
dge 'dun la spus la ltung ba lta bur bgyid /	
'byung bar bskyod /	
mtshungs par nye bar ston /	
mtshams kyi nang du mchis nas bslang ba gsol te /	
'thab krol bgyid pa nyid kyang spong ngo zhes mchi na /	
gal te dge 'dun gyis dus la bab cing bzod na /	
dge 'dun @213b gyis gnang bar mdzod cig dang /	
dge 'dun gyis dge slong dmar ser can rnams bslang bar mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
dge slong dmar ser can 'di dag ni /	
'thab krol bgyid pa zhes bya ba nas /	
rtsod pa'i gzhi bgyid pa'i bar du ste /	
de dag gis dge 'dun la rtsod pa'i gzhi bskyed de /	
des na dge 'dun 'thab krol dang /	
mtshang 'dru ba dang /	
rtsod pa dang /	
'gyed pa byung zhing gnas pas /	
dge 'dun gyis 'thab krol bgyid pa 'di rnams la bsdigs pa'i 'phrin las mdzad de /	
bsdigs pa'i 'phrin las mdzad lags pa 'di rnams /	
skra gyen du 'greng ba lta bu dang /	
skra zhig pa lta bu dang /	
dge 'dun la spu sa la ltung ba lta bur bgyid /	
'byung bar bskyod /	
mtshungs bar nye bar ston /	
mtshams kyi nang du mchis nas bslang ba gsol te /	
'thab krol bgyid pa nyid kyang spong ngo zhes mchi nas /	
de'i slad du dge 'dun gyis dge slong dmar ser can 'thab krol bgyid pa /	
bsdigs pa'i 'phrin las mdzad lags pa rnams bslang bar mdzad na /	
tshe dang ldan pa gang dag /	
dge slong dmar ser can 'thab krol bgyid pa /	
bsdigs ba'i 'phrin las mdzad lags pa rnams bslang bar bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa @214a *//	
dang po ste /	
de bzhin du las brjod pa gnyis dang gsum gyi bar du brjod par bya'o //	
dge 'dun gyis bzod cing gnang nas /	
dge 'dun gyis dge slong dmar ser can 'thab krol bgyid pa /	
bsdigs pa'i 'phrin las mdzad lags pa rnams bslang bar mdzad lags te /	
'di ltar /	
cang mi gsung bas de de bzhin du 'dzin to ////	
'dul ba gzhi bam po bdun cu pa /	
sangs rgyas bcom ldan 'das rgyal bu rgyal byed kyi tshal /	
mgon med zas sbyin gyi kun dga' ra ba na bzhugs so //	
de'i tshe dge 'dun slong legs ldan yang dang yang du ltung ba 'byin ba zhig ste /	
dge 'dun lhag ma'i ltung ba 'byin pas /	
de la dge slong rnams kyis spo ba dang /	
gzhi nas spo ba dang /	
mgu bar bya ba sbyin pa dang /	
'byin pas bya ba mang zhing byed pa mang por gyur pas /	
lung nod pa dang /	
klog pa dang /	
'don pa dang /	
rnal 'byor dang /	
yid la bya ba dang /	
nang gi sems zhi gnas su bya ba shor bar gyur ba'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong legs ldan yang dang yang du ltung ba 'byin pa dang /	
gzhan yang /	
de lta bu dang mthun pa su yang rung bal smad pa'i las byos shig /	
rgyu lngas smad pa'i las byas na /	
de ni /	
chos ma yin @214b pa'i las dang /	
'dul pa ma yin pa'i las yin te /	
des ni /	
dge 'dun yang 'gal tshabs can du 'gyur ro //	
lnga gang zhe na /	
gleng ba ma byas pa dang /	
dran par ma byas pa dang /	
gzhi med pa dang khas ma blangs pa dang /	
mngon sum du ma gyur par byed pa'o //	
yang /	
rgyu lngas smad pa'i las byas na /	
de ni /	
chos kyi las dang /	
'dul ba'i las yin te /	
des ni /	
dge 'dun yang 'gal tshabs can du mi 'gyur ro //	
lnga gang gis she na /	
gleng ba byas pa dang /	
dran par byas pa dang /	
gzhi dang bcas pa dang /	
khas blangs pa dang /	
mngon sum du gyur pa'i 'o //	
'di ltar yang bya ste; gnas mal bshams la gand'i brdungs te /	
dris pa'i tshig gis dge slong rnams la yang dag par bsgo la /	
dge 'dun thams cad tshogs shing mthun par gyur pa dang /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong legs ldan 'di /	
ltung ba yang dang yang du bgyid de /	
yang dang yang du dge 'dun lhag ma'i ltung pa 'byin pas /	
dge slong rnams 'di la spo ba dang /	
gzhi nas spo ba dang /	
mgu ba stsol ba dang /	
'byin par mdzad pas bgyi ba mang zhing /	
bgyid pa mang pas /	
lung nod pa dang /	
klog pa dang; 'don pa dang /	
rnal 'byor dang /	
yid la bgyid pa dang /	
nang du sems zhi gnas su bgyi ba shor bar gyur lags na /	
gal te dge 'dun gyis dus la bab cing bzod na /	
dge @215a *//	
'dun gyis gnang bar mdzod cig dang /	
dge 'dun gyis dge slong legs ldan yang dang yang	
du ltung ba 'byin pa smod pa'i 'phrin las mdzad	
do // 'di ni /	
gsol ba'o //	
las ni /	
'di ltar bya ste /	
dge 'dun btsun pa rnams gsan du gsol /	
dge slong legs ldan 'di yang dang yang du ltung ba bgyid do //	
yang dang yang du dge 'dun lhag ma'i ltung ba 'byin nas /	
dge slong rnams 'di la spo ba dang /	
gzhi nas spo ba dang /	
mgu bar bgyi ba stsal ba dang /	
'byin par mdzad pas /	
bgyi ba mang zhing bgyid pa mang pas /	
lung nod pa dang /	
klog pa dang /	
'don pa dang /	
rnal 'byor dang /	
yid la bgyid pa dang /	
nang du sems zhi gnas su bgyi ba shor nas	
de'i slad du dge 'dun gyis dge slong legs ldan	
yang dang yang du ltung ba bgyid pa la smad	
pa'i 'phrin las mdzad na /	
tshe dang ldan pa gang dag /	
dge slong legs ldan yang dang yang du ltung ba	
'byin pa la smad pa'i 'phrin las mdzad par bzod	
pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang gsum gyi bar du brjod par bya'o //	
dge 'dun gyis bzod cing gnang nas /	
dge 'dun gyis dge slong legs ldan yang dang yang	
du ltung ba 'byin pa la smad pa'i 'phrin las	
mdzad @215b lags te /	
'di ltar /	
cang mi gsung bas de de bzhin du 'dzin to //	
dge slong dag /	
ngas dge slong smad pa'i las byas pa'i kun tu spyod pa'i chos bca' bar bya ste /	
dge slong smad pa'i las byas pas rab tu dbyung bar mi bya /	
bsnyen par rdzogs par mi bya /	
gnas sbyin par mi bya /	
dge tshul gzhag par mi bya zhes bya ba gong	
ma bsdigs pa'i las byas pa la gsungs pa de	
bzhin du brjod par bya'o //	
smad pa'i las byas pa'i dge slong gis kun tu	
spyod pa'i chos ji ltar bcas pa bzhin yang dag	
par blangs te 'jug par mi byed na /	
'gal tshabs can du 'gyur ro //	
de ltar smad pa'i las byas pa de /	
skra gyen du 'greng ba lta bu dang /	
skra zhig pa lta bu dang /	
dge 'dun la spu sa la ltung ba lta bur	
byed ces bya ba nas mtshams kyi nang du 'dug	
nas bslang ba gsol te /	
yang dang yang du ltung ba de lta bu byed	
pa nyid kyang spong ngo zhes bya ba'i skabs de	
/ dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
khyod kyis dge slong legs ldan smad pa'i las byas pa dang /	
gzhan yang /	
de lta bu dang mthun pa su yang rung ba la bslang ba'i las byos shig /	
smad pa'i las byas pa chos lnga dang ldan pa bslang bar bya ste /	
lnga gang zhe na /	
skra gyen du 'greng ba lta bu dang /	
skra zhig pa lta bu dang /	
dge 'dun la spus la ltung ba lta bur byed pa dang /	
'byung @216a *//	
bar bskyod pa dang /	
mtshungs par nye bar ston pa dang /	
mtshams kyi nang du 'dug nas bslang ba gsol ba dang /	
yang dang yang du ltung ba 'byin pa yang spong ba'o //	
bslang ba ni /	
'di ltar bya ste /	
gnas mal bshams la gand'i brdungs te /	
dris pa'i tshig gis dge slong rnams la yang dag	
par bsgo la dge 'dun thams cad tshogs shing mthun	
par gyur pa dang /	
dge slong legs ldan gyis rgan rims kyi mdun du tsog tsog por 'dug la /	
thal mo sbyar ba btud la 'di skad ces brjod par bya'o //	
dge 'dun btsun pa rnams gsan du gsol /	
bdag dge slong legs ldan yang dang yang du ltung ba bgyid de /	
yang dang yang du dge 'dun lhag ma'i ltung ba 'byin pas /	
de'i slad du bdag la dge slong rnams kyis spo ba dang /	
gzhi nas spo ba dang /	
mgu par bgyi ba stsol pa dang /	
'byin pas bgyi ba mang zhing bgyid pa mang pas /	
lung nod pa dang /	
klog pa dang /	
'don pa dang /	
rnal 'byor dang /	
yid la bgyid pa dang /	
nang du sems zhi gnas su bgyi ba shor nas /	
dge 'dun gyis bdag la smad pa'i 'phrin las mdzad lags te /	
smad pa'i 'phrin las mdzad lags pas /	
bdag skra gyen du 'greng ba lta bu dang /	
skra zhig pa lta bu dang /	
dge 'dun la spu sa la ltung ba lta bur bgyid /	
'byung bar bskyod /	
mtshungs par nye bar ston /	
mtshams kyi nang du mchis @216b nas bslang ba gsol te /	
yang dang yang du ltung ba 'byin pa yang spong bar bgyid na /	
dge 'dun btsun pa thugs brtse ba can thugs brtse ba nye bar bzung ste /	
bdag dge slong legs ldan yang dang yang du ltung ba 'byin pa /	
smad pa'i 'phrin las mdzad lags pa bslang bar gsol /	
de skad lan gnyis lan gsum du brjod par bya'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong legs ldan yang dang yang du ltung ba 'byin te zhes bya ba nas /	
nang du sems zhig gnas su bgyi ba'i zhes bya ba'i bar gong ma bzhin du ste /	
dge 'dun gyis 'di yang dang yang du ltung ba bgyid pas /	
smad pa'i 'phrin las mdzad pa der /	
smad pa'i 'phrin las mdzad lags pa 'di /	
skra gyen du 'greng ba lta bu dang /	
skra zhig pa lta bu dang /	
dge 'dun la spus la ltung ba lta bur bgyid	
ces bya ba nas yang dang yang du ltung ba	
'byin pa nyid kyang spong ngo zhes bya ba'i bar	
gong ma bzhin du ste /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong legs ldan yang dang yang du ltung ba 'byin pa /	
smad pa'i 'phrin las mdzad lags pa slong bar mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
dge slong legs ldan yang @217a *//	
dang yang du ltung ba 'byin pa /	
smad pa'i 'phrin las mdzad lags pa 'di /	
skra gyen du 'greng ba lta bu dang /	
skra zhig pa lta bu dang /	
dge 'dun la spu sa la ltung ba lta bur bgyid /	
'byung bar bskyod /	
mtshungs par nye bar ston /	
mtshams kyi nang du mchis nas bslang ba gsol te /	
yang dang yang du ltung ba bgyid pa nyid kyang spong ngo zhes mchi nas /	
de'i slad du dge 'dun gyis dge slong legs ldan yang dang yang du ltung ba bgyid pa /	
smad pa'i 'phrin las mdzad lags pa /	
slong bar mdzad na /	
tshe dang ldan pa gang dag /	
dge slong legs ldan yang dang yang du ltung ba	
'byin pa la smad pa'i 'phrin las mdzad lags pa	
bslang bar bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po ste /	
de bzhin du las brjod pa gnyis dang gsum gyi bar du brjod par bya'o //	
dge 'dun gyis bzod cing gnang nas dge 'dun gyis	
dge slong legs ldan yang dang yang du ltung ba	
bgyid pa / smad pa'i 'phrin las mdzad lags pa bslang ste /	
'di ltar /	
cang mi gsung bas de de bzhin du 'dzin to //	
sangs rgyas bcom ldan 'das mnyan yod na rgyal bu	
rgyal byed kyi tshal mgon med zas sbyin gyi kun	
dga' ra ba na bzhugs so //	
de'i tshe ri nag po la dge slong 'gro mgyogs	
dang nab so khyim sun 'byin @217b pa sdig pa'i	
chos kun tu spyod pa gnas so //	
de gnyis dge slong gi las ma yin pa 'di lta bu dag byed cing byed du 'jug ste /	
'di lta ste /	
bud med dang lhan cig kha dpya zer /	
rtse bar byed /	
zas slong bar byed /	
mig zur gyis lta bar byed /	
'phyar bar byed /	
lus kyis snyog par byed /	
stan gcig la yang lhan cig 'dug par byed /	
snod gcig tu longs spyod par byed /	
phor bu gcig tu chang rnam pa sna tshogs 'thung bar byed /	
me tog 'thog par byed /	
'thog tu 'jug /	
me tog phreng rgyud par byed /	
rgyud du 'jug /	
me tog gi thum pa'i rna rgyan byed /	
byed du 'jug /	
gar byed /	
gar byed du 'jug /	
glu len du 'jug /	
rol mo'i cha byad 'bud par byed /	
'bud du 'jug /	
gar mkhas pa dang /	
glu snyan pa dang /	
rol mo'i cha byad 'bud mkhas pa la gla sbyin par byed /	
gos rnams brjes nas rgyug par byed /	
mchong bar byed /	
rgal bar byed /	
rkang pa gcig bskums te bskor bar yang byed /	
lag 'gros kyis kyang bskor bar byed /	
nya tshar gyis kyang bskor bar byed /	
chu bgags shing gtong bar byed /	
chu la sbal ba'i skad 'byin /	
chu la rnga'i sgra yang 'byin /	
glang po che'i skad kyang 'byin /	
rta'i skad kyang 'byin /	
khyu mchog 'gying pa'i skad kyang 'byin /	
khas rdza rnga'i skad kyang 'byin /	
khas dung dang /	
khas rnga dang /	
rma bya'i skad kyang 'byin /	
khu byug gi @218a *//	
skad kyang 'byin /	
glang po che'i 'thab mo yang byed /	
rta'i 'thab mo dang /	
khyu mchog gi 'thab mo dang /	
ma he'i 'thab mo dang /	
ra'i 'thab mo dang /	
lug gi 'thab mo dang /	
bud med kyi 'thab mo dang /	
skyes pa'i 'thab mo dang /	
gzhon nu'i 'thab mo dang /	
gzhon nu ma'i 'thab mo dang /	
bya gag gi 'thab mo dang /	
sreg pa'i 'thab mo dang /	
byi khra'i 'thab mo yang byed cing byed du 'jug ste /	
de rnams dang /	
gzhan yang /	
dge sbyong gi las ma yin pa byed cing byed du 'jug go /	
de gnyis kyi tshul dang /	
spyod pa dang /	
log par sgrub pa des /	
ri nag po la dge slong ma 'ongs pa rnams mi 'ongs shing /	
'ongs pa rnams mi 'dod pas ri nag po'i gnas 'dor bar byed do //	
ri nag po na gnas pa'i bram ze dang /	
khyim bdag rnams kyang yid ma rangs shing ma mgu bas 'ongs nas /	
ring du lon pa gnyug mar gnas pa rnams la	
yang bka' 'khor du bsod snyoms sbyin par bya bar	
mi sems na / glo bur ba rnams la lta smos kyang ci dgos /	
ji tsam dus gzhan zhig na /	
tshe dang ldan pa kun dga' bo yul ka shi nas ljongs rgyu zhing song ba dang /	
ri nag por phyin nas ri nag por 'dug go /	
tshe dang ldan pa kun dga' bo snga dro sham thabs bgos /	
chos gos dang lhung bzed thogs nas /	
ri nag por bsod snyoms kyi phyir zhugs pa las /	
de ji ltar lhung bzed bkrus pas @218b ri nag	
por bsod snyoms kyi phyir zhugs pa lhung bzed bkrus	
pa de bzhin du slar log ste /	
sbyin pa yang ma rnyed /	
tshig kyang ma ster te /	
chung du na bsod snyoms gcig kyang ma rnyed do //	
tshe dang ldan pa kun dga' bo 'di snyam du sems te /	
ri nag po 'di sngon yang 'byor zhing rgyas pa dang /	
lo legs pa dang /	
skye bo dang mi mang pos gang bar gyur cing /	
bsod snyoms pa dang /	
slong ba pas rnyed sla bar gyur la /	
da dung yang ri nag po 'di 'byor cing rgyas pa dang /	
bde ba dang /	
lo legs pa dang /	
skye bo dang mi mang pos gang bar gyur na /	
'on kyang bdag ni /	
ji ltar lhung bzed bkrus pas ri nag por bsod	
snyoms kyi phyir zhugs pa lhung bzed bkrus pa de	
bzhin du slar log ste sbyin pa yang ma rnyed	
/ tshig kyang ma ster te /	
chung du na bsod snyoms gcig tsam yang ma rnyed na /	
'dir bcom ldan 'das kyi nyan thos byis pa /	
blun pa /	
mi gsal pa /	
mi mkhas pa 'ga' zhig gis nyon mongs pa'i dbang gis rigs kyi bud med dam /	
rigs kyi na chung la smras sam /	
reg gam /	
kha ngan smras par ma gyur grang snyam mo //	
de'i tshe ri nag po'i bram ze dang /	
khyim bdag rnams kyi 'dun khang du dge bsnyen lnga	
brgya tsam dgos pa 'ga' zhig gi phyir 'dus shing	
'khod par gyur to //	
de nas tshe dang ldan pa kun dga' bo ri	
nag po'i bram ze dang khyim bdag rnams kyi 'dun	
khang gang na ba der song ste phyin pa dang	
/ ri nag po'i @219a *//	
bram ze dang khyim bdag rnams la 'di skad ces smras so //	
shes ldan dag /	
sngon ni /	
ri nag po 'di zhes bya ba nas bsod snyoms gcig kyang ma rnyed do //	
zhes bya ba'i bar gong ma bzhin du'o //	
de skad ces smras pa dang /	
ri nag po'i bram ze dang khyim bdag rnams mig gnam du bltas nas 'dug go /	
de'i tshe dge bsnyen chu la rtse zhes bya ba	
'khor de nyid du 'dus shing 'dug par gyur to	
// de nas dge bsnyen chu la rtses /	
tshe dang ldan pa kun dga' bo'i lag pa nas bzung ste /	
mtha' gcig tu dong nas /	
tshe dang ldan pa kun dga' bo la 'di skad ces smras so //	
btsun pa mkhyen par mdzod cig /	
ri nag po 'di na dge slong 'gro mgyogs dang /	
nab so khyim sun 'byin pa /	
sdig pa'i chos kun tu spyod pa dag cig gnas te /	
de gnyis kyis bud med rnams dang lhan cig kha	
dpya zer zhes bya ba nas tshe dang ldan pa	
kun dga' bo zhes bya ba nas ji ltar gong	
du khyim sun 'byin pa dge 'dun lhag ma'i bslab	
pa la bstan pa bzhin du ste /	
dge slong 'gro mgyogs dang /	
nab so gnyis bskrad pa'i las byos shig /	
'di ltar yang bya ste /	
dge slong gnas brtan rnams dang lhan cig tu lam	
gar 'dug la gleng bar byed pa'i dge slong bsko	
bar bya ste / chos lnga dang ldan pa'i dge slong ni /	
zhes bya ba nas las bya ba ni zhes bya ba'i bar gong ma bzhin du'o //	
dge 'dun @219b btsun pa rnams gsan du gsol /	
dge slong 'gro mgyogs dang nab so 'di gnyis /	
khyim sun 'byin pa /	
sdig pa'i chos kun tu spyod pa lags te /	
'di gnyis kyis khyim sun phyung bar yang snang zhing thos la 'tshal /	
'di gnyis sdig pa'i chos kun du spyod par yang snang zhing thos la 'tshal na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong 'gro mgyogs dang nab so /	
khyim sun 'byin pa /	
sdig pa'i chos kun du spyod pa la bskrad pa'i 'phrin las mdzad do //	
'di ni /	
gsol ba'o //	
las ni /	
'di ltar bya ste /	
zhes bya ba nas de bzhin du las brjod pa	
gnyis dang gsum gyi bar du brjod par bya'o zhes	
bya ba'i bar gong ma bzhin du'o //	
sangs rgyas bcom ldan 'das rgyal bu rgyal byed kyi	
tshal mgon med zas sbyin gyi kun dga' ra ba	
na bzhugs so // de'i tshe mnyan yod na tshong dpon phyug cing nor mang ba /	
longs spyod che ba zhig yod pa des rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa las /	
chung ma sems can dang ldan par gyur te /	
de zla ba brgyad dam dgu 'das nas /	
rgyu skar chu stod la khye'u zhig btsas te /	
de'i nye du rnams tshogs shing 'dus nas /	
nyi ma bdun @220a *//	
gsum nyi shu rtsa gcig tu btsas pa'i btsas ston rgya cher byas nas ming 'dogs par byed de /	
khye'u'i ming cir gdags /	
de dag 'di snyam du sems te /	
khye'u 'di ni /	
rgyu skar chu stod la btsas pas /	
de bas na /	
khye'u'i ming chu stod ces bya bar gdags so //	
zhes de'i ming chu stod ces bya bar btags so //	
de'i ma dang /	
zho dang /	
mar gsar dang /	
zhun mar dang /	
mar gyi snying po dang /	
gzhan yang /	
yo byad kyi khyad par gtso bo gtso bo dag gis /	
skyed par byed /	
sring bar byed cing /	
rdzing na gnas pa'i padma bzhin myur du skyed par byed do //	
de gang gi tshe chen por gyur pa de'i tshe yi ge dang /	
grangs dang /	
rtsis dang /	
lag rtsis dang /	
dbyung ba dang /	
gzhug pa dang /	
gzhag pa la nye bar zhugs nas /	
de yi ge mthar phyin cing 'byed pa dang /	
klog pa dang /	
mkhas pa dang /	
spyod pa gsal ba dang /	
brtag pa brgyad po la mkhas par gyur te /	
'di lta ste /	
rin po che brtag pa dang /	
gos brtag pa dang /	
gzhi brtag pa dang /	
shing brtag pa dang /	
glang po che brtag pa dang /	
rta brtag pa dang /	
bud med brtag pa dang /	
skyes pa brtag pa la mkhas par gyur to //	
ji tsam na /	
de'i pha shi nas /	
chu stod khyim gyi dpon por gyur nas /	
des tshong khang du nyo tshong gi zong bkram ste /	
nyo tshong gis 'tsho bar byed do //	
des dus @220b gzhan zhig na /	
bcom ldan 'das kyi spyan sngar song ba dang /	
des bcom ldan 'das mthong zhing dam pa'i chos thos	
pas bcom ldan 'das kyi bstan pa la dad pa	
skyes te / dad pa skyes pas /	
rab tu byung ba mngon par 'dod par gyur nas /	
de ma'i drung du song ste smras pa /	
yum mkhyen par mdzod cig /	
bdag ni /	
legs par gsungs pa'i chos 'dul ba la rab tu 'byung bar bgyi'o //	
des smras pa /	
khyod ni /	
kho mo'i bu gcig pa yin gyi /	
ji tsam kho mo gson gyi bar du rab tu ma 'byung zhig /	
kho mo shi nas ci dga' ba gyis shig /	
des smras pa /	
yum /	
gal te dam zhig bcas na /	
bdag rab tu mi 'byung ste /	
khyod kyis nyi ma re re zhing dge 'dun gyis	
bskos pa'i dge slong rnams la gdugs tshod gsol lam	
/ des smras pa /	
bu /	
de bzhin du bya'o //	
chu stod des kyang cung zad ci bsags pa de thams cad ma la btang nas /	
yum /	
'dis dge sbyong dang /	
bram ze rnams la stobs shig /	
de'i ma de ser sna can spar 'chums pa zhig ste /	
yo byad la zhen pas /	
khva ta la gtor ma sbyin pa'i spro ba yang med na /	
dge sbyong dang /	
bram ze rnams la sbyin pa lta smos kyang ci dgos te /	
dge sbyong ngam bram ze gang dag bsod snyoms kyi phyir de'i khyim du zhugs pa de rnams la /	
khyed ni /	
yi dvags dang mtshungs te /	
rtag par gzhan gyi khyim du skrur 'ong ngo zhes kha yang zer ro //	
bu de la slu bar byed de /	
kho mos deng dge sbyong 'di @221a *//	
snyed cig la ni /	
gdugs tshod gsol to //	
dge sbyong dang bram ze 'di snyed cig la ni /	
bsod snyoms phul lo zhes zer ro //	
de ser sna bsten cing goms pa dang /	
lan mang du byas pas /	
de nas shi nas yi dvags rnams su skyes so //	
chu stod kyang ma dang bral nas /	
sbyin pa dag byin /	
bsod nams dag byas nas /	
legs par gsungs pa'i chos 'dul ba la rab tu byung ngo //	
de dus gzhan zhig na shing mrag sha'i tshal na gnas pa dang /	
de la brten nas shing mrag sha'i tshal na gnas	
pa'i khyim bdag nag pa bcom ldan 'das kyi bstan	
pa la dad pa skyes te /	
de sangs rgyas dang /	
chos dang /	
dge 'dun la lhag par bya ba byed cing /	
shing mrag sha'i tshal du yul sna tshogs nas 'ongs pa'i dge slong rnams kyi rten du gyur to //	
ji tsam dus gzhan zhig na /	
tshe dang ldan pa chu stod ri 'or gzhan zhig tu bya ba cung zad cig byung nas /	
de der song ngo //	
tshe dang ldan pa gar mkhan ma'i bu nye sde /	
'khor lnga brgya dang ljongs rgyu zhing song ba na /	
shing mrag sha'i tshal du phyin to //	
khyim bdag nag pas /	
'phags pa gar mkhan ma'i bu nye sde 'khor lnga brgya dang ljongs rgyu zhing song song ba dang /	
'dir phyin to zhes thos so //	
thos nas kyang tshe dang ldan pa nye sde gang	
na ba der song ste phyin pa dang nye sde'i	
rkang pa gnyis la mgo bos phyag byas te /	
phyogs @221b gcig tu 'dug go /	
phyogs gcig tu 'dug pa dang /	
tshe dang ldan pa nye sdes /	
khyim bdag nag pa la chos dang ldan pa'i gtam gyis yang dag par ston par byed /	
yang dag par 'dzin tu 'jug par byed /	
yang dag par gzengs bstod par byed /	
yang dag par rab tu dga' bar byed de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar byas nas cang mi smra'o //	
de nas khyim bdag nag pa stan las langs te /	
bla gos phrag pa gcig tu gzar nas /	
tshe dang ldan pa nye sde gang na ba de logs su thal mo sbyar ba btud de /	
tshe dang ldan pa nye sde la 'di skad ces smras so //	
'phags pa nye sde sang bdag gi sdum par dge	
slong gi dge 'dun dang thabs cig tu gdugs tshod	
sbyor zhing mchis na /	
gnang bar mdzad du gsol /	
tshe dang ldan pa nye sde khyim bdag nag pa la cang mi smra bas khas blangs so //	
de nas khyim bdag nag pas tshe dang ldan pa	
nye sde cang mi smra bas khas blangs par rig	
nas / tshe dang ldan pa nye sde'i rkang pa	
gnyis la mgo bos phyag byas nas stan las langs	
nas / te song ngo // de nas khyim bdag	
nag pas de nyid kyi nub mo nas gtsang zhing	
bsod pa'i bza' ba dang bca' ba dag sta gon	
nas / te song ngo // byas nas / nang par sngar langs te stan bshams so //	
tshe dang ldan pa chu stod kyang ri 'or de nas 'ongs na /	
@222a *// ji tsam na /	
stan yang ma bshams /	
kha zas kyang mi g-yo bar mthong nas /	
kun dga'i ra ba pa rnams la smras pa /	
shes ldan dag /	
ci ste stan yang mi 'ding /	
kha zas kyang mi g-yo bar sems las chung ngur 'dug /	
ci /	
dge slong gi dge 'dun rnams gdugs tshod gcad dam /	
smras pa /	
khyim bdag nag pas dge slong gi dge 'dun zhal zas kyi phyir khyim du spyan drangs so //	
ci /	
kho bo las brten te'am /	
khyod las brten te ni ma yin te /	
'on kyang 'phags pa gar mkhan ma'i bu nye sde	
'khor lnga brgya dang ljongs rgyu zhing gshegs pa na	
'dir byon to // des thos nas mi bzod pa skyes te /	
smras pa /	
kho bo ni /	
de'i bya ba thams cad kyi sngon du 'gro ba yin na /	
ci'i phyir des kho bo spangs la /	
tshe dang ldan pa gar mkhan ma'i bu nye sde	
las brten te dge slong gi dge 'dun spyan 'dren	
/ re zhig song la blta'o //	
zhes de khyim bdag nag pa gang na ba der song ba dang /	
ji tsam na /	
khyim bdag nag pa stan 'ding bar byed pa mthong ba dang /	
lhag par yang kun nas dkris par gyur to //	
khyim bdag nag pas smras pa /	
'phags pa /	
gdan legs par bting ngo //	
gdugs tshod bzang bor bgyis so //	
khyim bdag nag pa til gyi khur ba 'tshong ba'i tshong pa yin pas chu stod kyis smras pa /	
stan yang legs par bting /	
gdugs tshod kyang bzang por @222b byas na /	
'on kyang til gyi khur ba med do //	
des smras pa /	
btsun pa chu stod /	
glo bar chud de /	
'di na skyes bu mkhan pa kha cig dpe smras pas don go bar 'gyur bas /	
re zhig de'i slad du dpe gson cig /	
btsun pa chu stod /	
sngon byung ba 'dzam bu'i gling gi tshong pa rab	
tu mang po dag cig rgya mtsho'i gru bo che	
bsgrubs nas nor bsgrub pa'i phyir khva zhig dang bya	
gag mo zhig thogs te rgya mtsho chen por zhugs	
pa las / ji tsam na /	
bya gag mo de /	
de pho ma rnyed nas /	
bya khva dang lhan cig gcugs par gyur to //	
de gnyis gcugs pa las phru gu byung ba des khva'i skad dang /	
bya gag gi skad gnyis ka 'byin pas /	
khva yang ma yin /	
bya gag kyang ma yin pa de bzhin du khyod thar pa'i ched du rab tu byung na /	
thar pa'i lam ni /	
ma thob /	
byung rgyal ni /	
smra'o //	
de skad smras pa dang /	
tshe dang ldan pa chu stod kyis lde mig dang	
lde mig kyog po dag de'i mdun du bor nas	
chas pa dang / des smras pa /	
btsun pa chu stod /	
gar bzhud /	
mnyan yod du'o //	
phyi lang thong la ma bzhud par 'dir bzhugs shig /	
gang khyod slar byon nas /	
bdag kho na la bzod pa gsol bar 'gyur ba'i gnas 'di mchis so //	
des de'i tshig tshig tu ma brtsis te /	
lhung bzed dang /	
chos gos blangs nas mnyan yod gang na ba der	
rgyu zhing song ste rim gyis rgyu zhing song ba	
na / mnyan yod du phyin pa dang /	
dge slong rnams kyis mthong nas @223a *//	
smras pa /	
tshe dang ldan pa chu stod byon pa legs so //	
byon pa legs so //	
khyod mthong ba ni /	
bdag cag dga' na /	
byon pa ni /	
ma yin no //	
ci'i phyir khyod la brten nas khyim bdag nag pa	
shing mrag sha'i tshal na sangs rgyas dang chos dang	
dge 'dun la bya ba byed cing /	
glo bur pa mrag sha'i tshal du lhags pa dang chas pa rnams kyi yang rten yin no //	
de ni mad na /	
bdag gis khyim bdag nag pa la brnyas thabs bgyis so //	
ji lta bu dag byas /	
des ji ltar gyur pa smras pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong chu stod brnyas thabs byed pa dang /	
gzhan yang /	
de lta bu dang mthun pa su yang rung ba la phyir 'gyed pa'i las byos shig /	
rgyu lngas phyir 'gyed pa'i las byas na /	
chos ma yin pa'i las yin te /	
zhes bya ba nas mngon sum du ma gyur par	
byed pa'i 'o zhes bya ba'i bar gong ma bzhin	
du'o // 'di ltar yang bya ste /	
gnas mal yang bshams la gand'i brdungs te /	
dris pa'i tshig gis dge slong rnams la yang dag par bsgo la /	
dge 'dun thams cad tshogs shing mthun par gyur pa dang /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong chu stod 'dis @223b mrag sha'i tshal gyi khyim bdag nag pa la brnyas thabs bgyis na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong chu stod khyim bdag nag	
pa la brnyas thabs bgyid pa la phyir 'gyed pa'i	
'phrin las mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
dge slong chu stod 'dis mrag sha'i tshal gyi khyim bdag nag pa la brnyas thabs bgyis te /	
de'i slad du dge 'dun gyis /	
dge slong chu stod khyim bdag nag pa la brnyas	
thabs bgyid pa la phyir 'gyed pa'i 'phrin las mdzad	
na / tshe dang ldan pa gang dag /	
dge slong chu stod khyim bdag la brnyas thabs bgyid	
pa la phyir 'gyed pa'i 'phrin las mdzad par bzod	
pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang gsum gyi bar du brjod par bya'o //	
dge 'dun gyis bzod cing gnang nas /	
dge 'dun gyis dge slong chu stod khyim bdag la	
brnyas thabs bgyid pa la phyir 'gyed pa'i 'phrin las	
mdzad lags te / 'di ltar /	
cang mi gsung bas de de bzhin du 'dzin to //	
ngas dge slong phyir 'gyed pa'i las byas pa'i kun tu spyod pa'i chos bca' bar bya ste /	
phyir 'gyed pa'i las byas pa'i dge slong gis rab tu dbyung bar mi @224a *//	
bya zhes bya ba'i bar gong ma bzhin du'o //	
de ltar phyir 'gyed pa'i las byas pa de /	
skra gyen du 'greng ba lta bu dang /	
skra zhig pa lta bur dge 'dun la spu sa la ltung ba lta bur byed /	
'byung bar bskyod /	
mtshungs par nye bar ston /	
mtshams kyi nang du 'dug nas bslang ba gsol bar byed de /	
khyim bdag la brnyas thabs bgyid ba nyid kyang spong ngo zhes bya ba'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong chu stod phyir 'gyed pa'i las byas pa dang /	
gzhan yang /	
de lta bu dang mthun pa su yang rung ba la bslang bar byos shig /	
rgyu lngas phyir 'gyed pa'i las byas pa bslang bar bya'o //	
lnga gang zhe na /	
skra gyen du 'greng ba lta bu dang /	
skra zhig pa lta bur zhes bya ba nas khyim	
bdag la brnyas thabs byed pa nyid kyang spong ngo	
zhes smra na zhes bya ba'i bar gong ma bzhin	
du'o // bslang ba ni /	
'di ltar bya ste /	
gnas mal bshams la gand'i brdungs te dris pa'i tshig	
gis dge slong rnams la yang dag par bsgo la	
/ dge 'dun thams cad tshogs shing mthun par gyur pa dang /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong chu stod 'dis mrag sha'i tshal gyi khyim bdag nag pa la brnyas thabs bkyis na /	
@224b dge 'dun gyis de khyim bdag la brnyas thabs bgyid do //	
zhes phyir 'gyed pa'i 'phrin las mdzad lags te /	
dge slong chu stod phyir 'gyed pa'i 'phrin las mdzad lags pa 'di /	
skra gyen du 'greng ba lta bu dang /	
skra zhig pa lta bur zhes bya ba nas khyim	
bdag la brnyas thabs bgyid pa nyid kyang 'dor ro	
// zhes mchi na zhes bya ba'i bar gong ma bzhin du ste /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong chu stod phyir 'gyed pa'i 'phrin las mdzad lags pa bslang bar mdzad do //	
'di ni /	
gsol ba'o //	
de nas khyim bdag de'i drung du song la bzod pa gsol cig dang bslang bar 'gyur ro //	
zhes brjod par bya'o //	
dge slong rnams kyis de la de skad smras pa dang /	
de mrag sha'i tshal gang na ba der rgyu zhing song ste rim gyis rgyu zhing song ba dang /	
mrag sha'i tshal du phyin to //	
de nas lam gyis dub pa ngal sos nas /	
khyim bdag nag pa gang na ba der song ste phyin pa dang /	
lag pa g-yas pa brkyangs nas smras pa /	
khyim bdag bzod bar mdzod cig /	
btsun pa chu stod bzod par gyis /	
gal te de lta na /	
'di nyid du bzhugs shig /	
re zhig gang gis bdag la nyes pa byung ba de tshar gcod du 'gro'o //	
gang gis bdag la nyes ba byung ba zhes bya ba /	
ci /	
bdag la mi zer ram snyam mo //	
de nas tshe dang ldan pa chu stod @225a *//	
chu bo gangg'a'i 'gram du song nas /	
shing ta la'i lo ma gsum las spyil bu byas te /	
dbyar gnas bar dam bcas nas /	
des mi'i ro la klad pa 'dra ba'i lhung bzed bcangs te /	
de dang ha cang yang mi ring ba na lam	
zhig yod pa de nas rdzi'u mo rgyun du 'gro	
ba de dag la des lhung bzed zed pa dang	
/ de dag gis der 'o ma'am /	
zho'am /	
dar ba byin pa de des longs spyad nas /	
bsam gtan dang /	
ting nge 'dzin dang /	
snyoms par 'jug pa'i bde bas dus 'da' bar byed do //	
ji tsam dus gzhan zhig na /	
rdzi'u ma smad gnyis drong ba dang /	
bu mos ma la smras pa /	
ma /	
'phags pa 'di ni /	
lkugs pa zhig yin no //	
des smras pa /	
bu /	
'di ni /	
lkugs pa ma yin te /	
gdon mi za bar 'dis 'ga' zhig la tshig gis	
nyes pa byas pa de nyid tshar gcod par byed	
pa yin no // ma /	
ci /	
de de lta bu lags sam /	
bu /	
sang ngas khyod kyi mngon sum du bya'o //	
ji tsam phyi de nyin par de'i zho'i bum pa thogs te /	
bu mo dang ma smad gnyis phyogs der phyin pa dang /	
tshe dang ldan pa chu stod kyis lhung bzed zed pa dang /	
des de'i lhung bzed du zhos dgang bar brtsams so //	
tshe dang ldan pa chu stod kyis lhung bzed bsgul kyang des ma bzhag par blugs pa dang /	
tshe dang ldan pa chu stod kyis smras pa /	
sring mo /	
chog gi /	
don med par pho ba 'di cir rung /	
kho bo @225b lta bu'i len pa po gzhan yang yod mod /	
des smras pa /	
bu mo khyod la ngas sngar 'di lkugs pa ma yin gyi /	
gdon mi za bar 'dis 'ga' zhig la tshig gi nyes pa byas ba /	
de kho na tshar gcod par byed pa yin no //	
zhes ma smras sam /	
ma /	
khyod kyis smras so //	
de nas tshe dang ldan pa chu stod kyis lo gnyis kyi nang logs su tshig gcig smras nas /	
lo gsum pa la 'di ltar /	
'khor ba'i 'khor lo cha lnga po g-yo ba dang /	
mi g-yo ba 'di nyid rig ste /	
'du bye kyi rnam pa thams cad nyams pa dang /	
ltung ba dang /	
rnam par 'thor ba dang /	
rnam par 'jig pa'i chos nyid du zil gyis mnan nas /	
mun pa'i phung po bcom ste dgra bcom par gyur nas zhes bya ba nas /	
mchod par bya ba dang /	
brjed par bya ba dang /	
mngon sum du smra bar bya bar gyur to //	
zhes bya ba'i bar gong ma bzhin du'o //	
de nas tshe dang ldan pa chu stod kyis dgra bcom pa thob ste /	
rnam par grol ba'i dga' ba dang /	
bde ba nyams su myong nas de'i tshe tshigs su bcad nas smras pa /	
bdag gis ta la'i shing gsum las /	
gangg'a'i 'gram du spyil bu byas //	
mi ro klad 'dra'i lhung bzed dang //	
phyag dar khrod pa'i chos gos bcangs //	
lo gnyis kyis ni nang logs su //	
bdag gis tshig gcig smras nas ni //	
lo gsum pa yi nang logs su //	
mun pa yi ni phung po bcom //	
chu bo gangg'a'i 'gram gnas pa'i //	
dgra bcom @226a *//	
sems ni rnam grol ba //	
dbang ldan gnas brtan chu stod kyis //	
tshigs su bcad pa 'di smras so //	
sangs rgyas bcom ldan 'das ko'u shambhi'i dbyangs snyan gyi kun dga' ra ba na bzhugs so //	
de'i tshe tshe dang ldan pa 'dun pa /	
ltung ba byung ba ma mthong ngo //	
zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong 'dun pa dang /	
gzhan yang /	
de lta bu dang mthun pa su yang rung ba	
la ltung ba mthong bar bya ba'i phyir gnas nas	
dbyung ba'i las byos shig /	
rgyu lngas ltung ba mthong bar bya ba'i phyir gnas nas dbyung ba'i las byas na /	
de ni chos ma yin pa'i las dang /	
'dul ba ma yin pa'i las yin te /	
des ni /	
dge 'dun yang 'gal tshabs can du 'gyur ro //	
lnga gang zhe na /	
gleng ba ma byas pa dang zhes bya ba'i bar gong ma bzhin du'o //	
dge slong gcig gis gsol ba byas te las bya'o //	
dge 'dun btsun pa rnams gsan du gsol //	
dge slong 'dun pa 'di /	
ltung ba byung ba la ltung ba ma mthong ba de'i slad du /	
dge 'dun gyis dge slong 'dun pa ltung ba mthong bar bgyi ba'i slad du /	
gnas nas dbyung ba'i 'phrin las mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
dge slong 'dun pa ltung ba byung ba @226b ltung ba ma mthong ba de'i slad du /	
dge 'dun gyis dge slong 'dun pa 'di /	
ltung ba mthong bar bgyi ba'i slad du /	
gnas nas dbyung ba'i 'phrin las mdzad na /	
tshe dang ldan pa gang dag /	
dge slong 'dun pa ltung ba mthong bar bgyi ba'i slad du /	
gnas nas dbyung ba'i 'phrin las mdzad par bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te zhes bya ba'i bar gong ma bzhin du ste /	
ji ltar dmar ser can rnams kyi bzhin no //	
gleng gzhi ni /	
de nyid na ste /	
tshe dang ldan pa 'dun pa ltung ba byung ba	
chos bzhin du phyir mi byed pa de la tshangs	
pa mtshungs par spyod pa phan par 'dod pa rnams	
kyis zhes bya ba'i bar gong ma bzhin du ste	
/ ji ltar rnam par 'byed pa las 'byung ba lta bu'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong 'dun pa ltung ba byung ba slar mi byed pa dang /	
gzhan yang /	
de lta bu dang mthun pa su yang rung ba la gnas nas dbyung ba'i las byos shig /	
rgyu lngas ltung ba byung ba slar mi 'chos pa gnas nas dbyung ba'i las byas na /	
de ni /	
chos ma yin pa'i las dang /	
'dul ba ma yin pa'i las yin te /	
des ni /	
dge 'dun yang 'gal tshabs can du 'gyur ro //	
lnga gang zhe na /	
gleng ba ma byas pa dang zhes bya ba'i bar gong ma bzhin du ste /	
dge @227a *//	
slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong 'dun pa 'di /	
ltung ba byung ba chos bzhin du slar mi bgyid kyi /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong 'dun pa ltung ba byung ba phyir mi bgyid pa /	
gnas nas dbyung ba'i 'phrin las mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
dge slong 'dun pa 'di /	
ltung ba chos bzhin du phyir mi bgyid pas de'i	
slad du dge 'dun gyis dge slong 'dun pa ltung	
ba byung ba phyir mi bgyid pa gnas nas dbyung	
ba'i 'phrin las mdzad na /	
tshe dang ldan pa gang dag /	
dge slong 'dun pa ltung ba byung ba phyir mi	
bgyid pa gnas nas dbyung ba'i 'phrin las mdzad par	
bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te zhes bya ba'i bar gong ma bzhin du ste /	
dmar ser can rnams kyi bzhin no //	
sangs rgyas bcom ldan 'das rgyal bu rgyal byed kyi	
tshal mgon med zas sbyin gyi kun dga' ra ba	
na bzhugs so // de'i tshe dge slong 'chi ltas	
la 'di lta bu'i sdig pa'i lta bar song ba	
na bzhugs so // skyes te / ji ltar /	
bcom ldan 'das kyis bar du gcod pa chos su	
gsungs pa gang dag yin pa de dag bsten kyang	
bar du @227b gcod par mi 'gyur ba de ltar	
/ bcom ldan 'das kyis chos bstan pa bdag gis shes so //	
zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong 'chi ltas sdig pa'i lta bar song ba mi 'dor ba dang /	
gzhan yang /	
de lta bu dang mthun pa su yang rung ba la gnas nas dbyung ba'i las byos shig /	
rgyu lngas sdig pa'i lta bar song ba mi 'dor ba /	
gnas nas dbyung ba'i las byas na /	
de ni /	
chos ma yin pa'i las dang /	
'dul ba ma yin pa'i las yin te /	
des ni /	
dge 'dun yang 'gal tshabs can du 'gyur ro //	
lnga gang zhe na /	
gleng ba ma byas pa dang zhes bya ba'i bar gong ma bzhin du ste /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong 'chi ltas 'di la 'di lta bu'i sdig pa'i lta bar song ba skyes te /	
ji ltar bcom ldan 'das kyis bar du gcod pa'i	
chos su gsungs pa gang dag yin pa de dag	
bsten kyang bar du gcod par mi 'gyur ba de	
ltar bcom ldan 'das kyis chos bstan pa bdag gis	
shes te zhes bya ba'i bar gong ma bzhin du	
ste / gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong 'chi ltas sdig pa'i lta bar song ba mi @228a *//	
'dor ba la gnas nas dbyung ba'i 'phrin las mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
dge slong 'chi ltas 'di la 'di lta bu'i sdig	
pa'i lta bar song ba skyes te zhes bya ba	
nas de ltar bcom ldan 'das kyis chos bstan pa	
bdag gis shes te zhes bya ba'i bar gong ma	
bzhin du ste / dge 'dun gyis dge slong 'chi	
ltas sdig pa'i lta bar song ba mi 'dor ba	
la gnas nas dbyung ba'i 'phrin las mdzad na /	
tshe dang ldan pa gang dag /	
dge slong 'chi ltas sdig pa'i lta bar song ba	
mi 'dor ba la gnas nas dbyung ba'i 'phrin las	
mdzad par bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te zhes bya ba'i bar gong ma bzhin du ste /	
dmar ser can rnams kyi bzhin no //	
de sdig pa'i lta bar song ba phyir mi 'dor ba gnas nas dbyung ba'i las byas pas /	
skra gyen du 'greng ba lta bu dang /	
skra zhig pa lta bur dge 'dun la spus la	
ltung ba lta bur byed de zhes bya ba nas	
sdig pa'i lta bar song ba 'dor ro //	
zhes smra'o zhes bya ba'i bar gong ma bzhin du ste /	
skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong 'chi ltas sdig pa'i lta ba	
song ba mi 'dor ba gnas nas dbyung ba'i las	
byas pa @228b dang /	
gzhan yang de lta bu dang mthun pa su yang rung ba la bslang ba'i las byos shig /	
rgyu lngas sdig pa'i lta bar song ba mi 'dor	
ba gnas nas dbyung ba'i las byas pa bslang bar	
byas te las bya'o //	
dge gang zhe na /	
skra gyen du 'greng ba lta bu dang /	
skra zhig pa lta bur dge 'dun la spus la	
ltung ba lta bur byed ces bya ba'i bar gong	
ma bzhin du ste /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong 'chi ltas 'di la 'di lta bu'i sdig pa'i lta bar song ba skyes te /	
ji ltar bcom ldan 'das kyis bar du gcod pa'i	
chos su gsungs pa gang dag yin pa de dag	
bsten kyang bar du gcod par mi 'gyur ba de	
ltar bcom ldan 'das kyis chos bstan pa bdag gis	
shes so // zhes sdig pa'i lta bar song ba	
mi 'dor ba de gnas nas dbyung ba'i 'phrin las	
shes so // mdzad lags te / dge slong 'chi	
ltas sdig pa'i lta bar song ba mi 'dor ba	
gnas nas dbyung ba'i 'phrin las mdzad lags pa 'di	
shes so // mdzad lags te / / skra gyen du 'greng ba lta bu dang /	
skra zhig pa lta bur zhes bya ba nas sdig	
pa'i lta ba yang 'dor zhes mchi na zhes bya	
ba'i bar gong ma bzhin du ste /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong 'chi ltas sdig pa'i lta	
bar song ba mi 'dor ba gnas nas dbyung ba'i	
'phrin las mdzad lags pa slong bar mdzad do //	
'di ni /	
gsol ba'o //	
las ni /	
'di ltar bya ste /	
dge 'dun btsun pa rnams @229a *//	
gsan du gsol /	
dge slong 'chi ltas 'di la 'di lta bu'i sdig	
pa'i lta bar song ba skyes te zhes bya ba	
gong ma bzhin du ste /	
dge 'dun gyis dge slong 'chi ltas sdig pa'i lta	
bar song ba mi 'dor ba gnas nas dbyung ba'i	
'phrin las mdzad lags pa 'di slong bar mdzad na	
/ tshe dang ldan pa gang dag /	
dge slong 'chi ltas sdig pa'i lta bar song ba	
mi 'dor ba gnas nas dbyung ba'i 'phrin las mdzad	
lags pa bslang bar bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang gsum	
pa zhes bya ba nas cang mi gsung pas de	
de bzhin du 'dzin to //	
zhes bya ba'i bar gong ma bzhin du'o //	
sangs rgyas bcom ldan 'das mnyan yod na rgyal bu	
rgyal byed kyi tshal mgon med zas sbyin gyi kun	
dga' ra ba na bzhugs so //	
de'i tshe tshe dang ldan pa 'char ka ched du	
bsam ste khu ba phyung ba las gyur pa'i dge	
'dun lhag ma'i ltung ba byung ba zla ba phyed	
bcabs pa des / skabs de /	
dge slong rnams la smras pa /	
tshe dang ldan pa dag /	
bdag la ched du bsam ste khu ba phyung ba	
las gyur pa'i dge 'dun lhag ma'i ltung ba byung	
ba zla ba phyed bcabs na /	
bdag gis ji ltar bgyi zhes bya ba'i skabs de /	
dge slong rnams kyis /	
bcom ldan 'das la gsol ba dang /	
bcom ldan 'das kyis @229b bka' stsal pa /	
dge slong dag /	
khyed kyis dge slong 'char ka ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs pa	
dang / gzhan yang /	
de lta bu dang mthun pa su yang rung ba la zla ba phyed kyi spo ba byin cig /	
sbyin pa ni /	
'di ltar bya ste /	
dge slong 'char kas gnas mal bshams la gand'i brdungs	
te dris pa'i tshig gis dge slong rnams la yang	
dag par bsgo la /	
dge 'dun thams cad tshogs shing mthun par gyur pa dang /	
rgan pa'i mthar tsog tsog por 'dug ste /	
thal mo sbyar ba btud nas spo ba gsol bar bya'o //	
gsol ba ni /	
'di ltar bya ste /	
dge 'dun btsun pa rnams gsan du gsol /	
bdag dge slong 'char ka la ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs pa	
/ bdag dge slong 'char kas ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs pa	
/ de'i slad du / dge 'dun las zla ba phyed kyi spo ba gsol na /	
dge 'dun btsun pa thugs brtse ba can thugs brtse ba nye bar bzung ste /	
bdag dge slong 'char kas ched du bsam ste khu	
ba phyung ba las gyur ba'i dge 'dun lhag ma'i	
ltung ba byung ba zla ba phyed bcabs pa la	
/ zla ba la phyed kyi spo ba stsal du gsol /	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong @230a *//	
'char ka 'di la ched du bsam ste khu ba	
phyung ba las gyur ba'i dge 'dun lhag ma'i ltung	
ba zla ba phyed bcabs te /	
dge slong 'char ka 'di ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa de'i	
slad du / dge 'dun las zla ba phyed kyi spo ba gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong 'char ka ched du bsam	
ste khu ba phyung ba las gyur pa'i dge 'dun	
lhag ma'i ltung ba byung ba zla ba phyed bcabs	
pa 'di la zla ba phyed kyi spo ba stsal	
par mdzad do // 'di ni /	
gsol ba'o //	
las ni /	
'di ltar bya ste /	
dge 'dun btsun pa rnams gsan du gsol /	
dge slong 'char ka 'di la ched du bsam ste	
khu ba phyung ba las gyur ba'i dge 'dun lhag	
ma'i ltung ba byung ba zla ba phyed bcabs te	
/ dge slong 'char ka 'di ched du bsam ste	
khu ba phyung ba las byung ba'i dge 'dun lhag	
pa'i ltung ba byung ba zla ba phyed bcabs pa	
la dge 'dun las zla ba phyed kyi spo ba	
/ gsol te / de'i slad du dge 'dun gyis	
dge slong 'char kas ched du bsam ste khu ba	
phyung ba las gyur ba'i dge 'dun lhag ma'i ltung	
ba zla ba phyed bcabs pa la zla ba phyed	
kyi spo ba stsol bar mdzad na /	
tshe dang ldan pa gang dag /	
dge slong 'char kas ched du bsam ste khu ba	
phyung ba las gyur pa'i dge 'dun lhag @230b ma'i	
ltung ba byung ba zla ba phyed bcabs pa la	
zla ba phyed kyi spo ba stsol bar bzod pa	
de dag ni / cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang gsum pa'i bar du brjod par bya'o //	
dge 'dun gyis bzod cing gnang nas dge 'dun gyis	
dge slong 'char ka ched du bsam ste khu ba	
phyung ba las gyur ba'i dge 'dun lhag ma'i ltung	
ba byung ba zla ba phyed bcabs pa la zla	
ba phyed kyi spo ba stsal lags te /	
'di ltar /	
cang mi gsung bas de de bzhin du 'dzin to ////	
'dul ba gzhi /	
bam po don gcig pa /	
de spo ba byed bzhin pa las dge 'dun lhag	
ma'i ltung ba ltung ba bar ma ltung ba snga	
ma dang 'dra ba byung ba bcabs pa'i skabs de	
/ des dge slong rnams la smras pa /	
tshe dang ldan pa dag /	
bdag dge slong 'char kas ched du bsam ste khu	
ba phyung ba las gyur ba'i dge 'dun lhag ma'i	
ltung ba byung ba zla ba phyed bcabs te /	
bdag dge slong 'char kas ched du bsam ste khu	
ba phyung ba las gyur ba'i dge 'dun lhag ma'i	
ltung ba byung ba zla ba phyed bcas pa dge	
'dun las zla ba phyed kyi spo ba gsol te	
/ dge 'dun gyis bdag dge slong 'char kas ched	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa la zla ba phyed kyi spo ba	
/ stsal te / bdag spo ba bgyid bzhin pa las /	
dge 'dun lhag ma'i ltung ba ltung ba bar ma @231a *//	
ltung ba snga ma dang 'dra ba byung ba bcabs na /	
bdag gis ji ltar bgyi zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong 'chang kas dge 'dun lhag ma'i	
ltung ba ltung ba bar ma ltung ba snga ma	
dang 'dra ba byung ba bcabs pa dang /	
gzhan yang /	
de lta bu dang mthun pa su yang rung ba la gzhi nas spo ba byin cig /	
sbyin pa ni /	
'di ltar bya ste /	
gnas mal bshams la gand'i brdungs te /	
dris pa'i tshig gis /	
dge slong rnams la yang dag par bsgo la /	
dge 'dun thams cad tshogs shing mthun par gyur pa dang /	
dge slong 'char kas rgan pa'i mtha' nas tsog tsog por 'dug la /	
thal mo sbyar ba btud de tshig 'di skad ces /	
dge 'dun btsun pa rnams gsan du gsol /	
bdag dge slong 'char kas ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs te /	
bdag dge slong 'char kas ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa dge 'dun las	
zla ba phyed kyi spo ba gsol te /	
dge 'dun gyis bdag dge slong 'char ka la ched	
du bsam ste khu ba phyung ba las gyur pa'i	
dge 'dun lhag ma'i ltung ba zla ba phyed bcabs	
pa la zla ba phyed kyi spo ba stsal te	
/ bdag spo ba bgyid bzhin pa @231b las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / bdag dge slong 'char kas dge 'dun lhag	
ma'i ltung ba ltung ba bar ma ltung ba snga	
ma dang 'dra ba byung ba bcabs pa la /	
dge 'dun las gzhi nas spo ba gsol na /	
dge 'dun btsun pa thugs brtse ba can /	
thugs brtse ba nye bar bzung ste /	
bdag dge slong 'char kas dge 'dun lhag ma'i ltung	
ba ltung ba bar ma ltung ba snga ma dang	
'dra ba byung ba bcabs pa la gzhi nas spo	
ba stsal du gsol zhes de skad lan gnyis lan	
gsum du brjod par bya'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs te /	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa dge	
'dun las zla ba phyed kyi spo ba gsol te	
/ dge 'dun gyis dge slong 'char ka 'dis ched	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa la zla ba phyed kyi spo ba	
/ stsal te / 'di spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / dge slong 'char ka 'di /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byur ba bcabs	
@232a *// pa la dge 'dun las gzhi nas spo ba gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong 'char kas dge 'dun lhag	
ma'i ltung ba ltung ba bar ma ltung ba snga	
ma dang 'dra pa byung ba bcabs pa la gzhi	
nas spo ba stsol bar mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs te /	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa dge	
'dun las zla ba phyed kyi spo ba gsol te	
/ dge 'dun gyis dge slong 'char kas ched du	
bsam ste khu ba phyung ba las gyur pa'i dge	
'dun lhag ma'i ltung ba byung ba zla ba phyed	
bcabs pa la zla ba phyed kyi spo bstsal te	
/ / 'di spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / dge slong 'char ka 'di /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa / dge 'dun las gzhi nas spo ba gsol te /	
dge 'dun gyis dge slong 'char ka la dge 'dun	
lhag ma'i ltung ba ltung ba bar ma ltung ba	
snga ma dang 'dra ba byung ba bcabs pa la	
/ gzhi nas @232b spo ba stsol bar mdzad na /	
tshe dang ldan pa gang dag /	
dge slong 'char kas dge 'dun lhag ma'i ltung ba	
ltung ba bar ma ltung ba snga ma dang 'dra	
ba byung ba bcabs pa la gzhi nas spo ba	
stsol bar mdzad par bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang gsum gyi bar du brjod par bya'o //	
dge 'dun gyis bzod cing gnang nas dge 'dun gyis dge slong 'char ka 'di /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa la / gzhi nas spo ba stsal lags te /	
'di ltar /	
cang mi gsung bas de de bzhin du 'dzin to //	
de gzhi nas spo ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba yang bzlas te	
byung ba'i skabs de /	
des dge slong rnams la smras pa /	
tshe dang ldan pa dag /	
bdag dge slong 'char ka la ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs te	
/ bdag dge slong 'char kas ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs pa	
/ / dge 'dun las zla ba phyed kyi spo ba gsol te /	
dge 'dun gyis bdag dge slong 'char ka la chad	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa la zla ba phyed kyi spo ba	
stsol @233a *// te /	
bdag spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / bdag dge slong 'char kas dge 'dun lhag	
ma'i ltung ba ltung ba bar ma ltung ba snga	
ma dang 'dra ba byung ba bcabs pa /	
dge 'dun las gzhi nas spo ba gsol te /	
dge 'dun gyis bdag dge slong 'char ka la dge	
'dun lhag ma'i ltung ba ltung ba bar ma ltung	
ba snga ma dang 'dra ba byung ba bcabs pa	
la gzhi nas spo ba stsal te bdag gzhi nas	
spo ba bgyid bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs na	
/ bdag gis ci dag bgyi zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong 'char ka dge 'dun lhag ma'i	
ltung ba ltung ba bar ma dang 'dra ba yang	
bzlas te byung ba bcabs pa dang /	
gzhan yang /	
de lta bu dang mthun pa su yang rung ba la yang gzhi nas bslang pa byin cig /	
sbyin pa ni /	
'di ltar bya ste /	
gnas mal bshams la gand'i brdungs te dris pa'i tshig	
gis dge slong rnams la yang dag par bsgo la	
/ dge 'dun thams cad tshogs shing mthun par gyur pa dang /	
dge slong 'char kas rgan pa'i mtha' nas tsog tsog por 'dug ste /	
thal mo sbyar ba btud nas tshig 'di skad ces /	
dge 'dun btsun @233b pa rnams gsan du gsol /	
bdag dge slong 'char ka la ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs te	
/ bdag dge slong 'char kas ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs pa	
/ / dge 'dun las zla ba phyed kyi spo ba gsol te /	
dge 'dun gyis bdag dge slong 'char ka la ched	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa la zla ba phyed kyi spo ba	
stsal te bdag spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / bdag dge slong 'char kas dge 'dun lhag	
ma'i ltung ba ltung ba bar ma ltung ba snga	
ma dang 'dra bar byung ba bcabs pa dge 'dun	
las gzhi nas spo ba gsol te /	
dge 'dun gyis bdag dge slong 'char ka la dge	
'dun lhag ma'i ltung ba ltung ba bar ma ltung	
ba snga ma dang 'dra bar byung ba bcabs pa	
la gzhi nas spo ba stsal te bdag gzhi nas	
spo ba bgyid bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
/ bdag la dge 'dun lhag ma'i ltung ba ltung	
ba bar ma dang 'dra ba yang bzlas te byung	
ba bcabs pa la /	
dge 'dun las gzhi nas bslang ba gsol na /	
dge 'dun btsun pa thugs brtse ba can thugs brtse @234a *//	
ba nye bar bzung ste /	
bdag dge slong 'char ka la dge 'dun lhag ma'i	
ltung ba ltung ba bar ma dang 'dra ba yang	
bzlas te byung ba bcabs pa las /	
gzhi nas bslang ba stsal du gsol /	
de bzhin du lan gnyis lan gsum du brjod par bya'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong 'char ka 'di ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs te /	
dge slong 'char ka 'di ched du bsam ste khu	
ba las gyur ba'i dge 'dun lhag ma'i ltung ba	
byung ba zla ba phyed bcabs pa dge 'dun las	
zla ba phyed kyi spo ba gsol te /	
dge 'dun gyis dge slong 'char ka 'di la ched	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa la /	
zla ba phyed kyi spo ba stsal te 'di spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / dge slong 'char kas dge 'dun lhag ma'i	
ltung ba ltung ba bar ma ltung ba snga ma	
dang 'dra ba byung ba bcabs pa dge 'dun las	
gzhi nas spo ba gsol te /	
dge 'dun gyi dge slong 'char ka la dge 'dun	
hag ma'i ltung ba bar ma lhung ba snga ma	
dang 'dra ba byung ba bcabs pa la gzhi nas	
spo ba stsal te /	
de gzhi nas spo ba bgyid bzhin pa las /	
dge @234b 'dun lhag ma'i ltung ba ltung ba bar	
ma dang 'dra ba yang bzlas te byung ba bcabs	
nas 'di dge 'dun lhag ma'i ltung ba ltung bar	
ma dang 'dra ba yang bzlas te byung ba bcabs	
pa / dge 'dun las yang gzhi nas bslang ba gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong 'char ka 'di la dge	
'dun lhag ma'i ltung ba ltung ba bar ma dang	
'dra ba yang bzlas te byung ba bcabs pa la	
/ yang gzhi nas bslang ba stsol bar mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
dge slong 'char ka 'di ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs te dge	
slong 'char ka 'dis ched du bsam ste khu ba	
phyung ba las gyur pa'i dge 'dun lhag ma'i ltung	
ba byung ba zla ba phyed bcabs pa /	
dge 'dun las zla ba phyed kyi spo ba gsol te /	
dge 'dun gyis dge slong 'char ka 'di la ched	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa la zla ba phyed kyi spo ba	
stsal te 'di spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / dge slong 'char ka 'dis dge 'dun lhag	
ma'i ltung ba ltung ba bar ma ltung ba snga	
ma dang 'dra ba byung ba bcabs pa dge @235a	
te / *// 'dun las gzhi nas spo ba gsol te /	
dge 'dun gyis dge slong 'char ka la dge 'dun	
lhag ma'i ltung ba ltung ba bar ma ltung ba	
snga ma dang 'dra ba byung ba bcabs pa la	
gzhi nas spo ba stsal te de gzhi nas spo	
ba bgyid bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
/ dge 'dun lhag ma'i ltung ba ltung ba bar	
ma dang 'dra ba yang bzlas te byung ba bcabs	
/ pa / dge 'dun las yang gzhi nas bslang ba gsol te /	
dge 'dun gyis dge slong 'char ka la dge 'dun	
lhag ma'i ltung ba ltung ba bar ma dang 'dra	
ba yang bzlas te byung ba bcabs pa la yang	
gzhi nas bslang ba'i spo ba stsol bar mdzad na	
/ tshe dang ldan pa gang dag /	
dge slong 'char ka la dge 'dun lhag ma'i ltung	
ba ltung ba bar ma dang 'dra ba yang bzlas	
te byung ba bcabs pa la yang gzhi nas bslang	
ba stsol bar mdzad pa bzod pa de dag ni	
/ cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang gsum gyi bar du brjod par bya'o //	
dge 'dun gyis bzod cing gnang nas dge 'dun gyis	
dge slong 'char ka la dge 'dun lhag ma'i ltung	
ba ltung ba bar ma dang 'dra ba bzlas te	
byung ba bcabs @235b ba la yang gzhi nas bslang	
ba stsal lags te /	
'di ltar /	
cang mi gsung bas de de bzhin du 'dzin to //	
des dus gzhan zhig na ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa'i spo	
ba spyad / ltung ba bar ma dang 'dra ba	
yang bzlas pa'i ltung ba byung ba'i gzhi nas bslang	
ba spyad nas dge slong rnams la smras pa /	
tshe dang ldan pa dag /	
bdag dge slong 'char ka la ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs te	
/ bdag dge slong 'char kas ched du bsam ste	
khu ba phyung ba las gyur pa'i dge 'dun lhag	
ma'i ltung ba zla ba phyed bcabs pa dge 'dun	
las zla ba phyed kyi spo ba gsol te /	
dge 'dun gyis bdag dge slong 'char ka la ched	
du bsam ste khu ba phyung ba las gyur pa'i	
dge 'dun lhag ma'i ltung ba zla ba phyed bcabs	
pa la zla ba phyed kyi spo ba stsal te	
bdag spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / bdag dge slong 'char kas dge 'dun lhag	
ma'i ltung ba ltung ba bar ma ltung ba snga	
ma dang 'dra ba byung ba bcabs pa /	
dge 'dun las gzhi nas spo ba gsol te /	
dge 'dun gyis bdag dge slong 'char ka la dge	
'dun lhag ma'i ltung ba ltung ba bar ma ltung	
ba snga ma dang 'dra ba byung bcabs pa la	
gzhi nas spo ba stsal te bdag gzhi nas spo	
ba bgyid @236a *// bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
bdag dge slong 'char kas dge 'dun lhag ma'i ltung	
ba ltung ba bar ma dang 'dra ba yang bzlas	
te byung ba bcabs pa /	
dge 'dun las yang gzhi nas bslang ba gsol te /	
dge 'dun gyis bdag dge slong 'char ka la dge	
'dun lhag ma'i ltung ba ltung ba bar ma dang	
'dra ba yang bzlas te byung ba bcabs pa la	
yang gzhi nas bslang ba stsal te bdag gis ched	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa'i spo ba yang spyad lags /	
ltung ba bar ma ltung pa snga ma dang 'dra	
ba byung ba bcabs pa'i gzhi nas spo ba yang	
spyad lags / ltung ba bar ma dang 'dra ba	
yang bzlas pa'i ltung ba byung ba yang gzhi nas	
bslang ba yang spyad lags na /	
bdag gis ci dag bgyi zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong 'char ka ched du bsam ste	
khu ba phyung ba las gyur pa'i dge 'dun lhag	
ma'i ltung ba zla ba phyed bcabs pa'i zla ba	
phyed kyi spo ba spyad zin pa dang /	
ltung ba bar ma'i gzhi nas spo ba spyad zin pa dang /	
ltung ba bar ma dang 'dra ba yang bzlas pa'i	
ltung ba byung ba'i gzhi nas @236b bslang ba spyad	
zin pa dang / gzhan yang /	
de lta bu dang mthun pa su yang rung ba	
la zhag drug gi mgu bar bya ba byin cig	
/ sbyin pa ni /	
'di ltar bya ste /	
gnas mal bshams la gand'i brdungs te dris pa'i tshig	
gis dge slong rnams la yang dag par bsgo la	
/ dge 'dun thams cad tshogs shing mthun par gyur pa dang /	
dge slong 'char kas rgan pa'i mtha' nas tsog tsog	
por 'dug ste; thal mo sbyar ba btud la 'di	
skad ces / dge 'dun btsun pa rnams gsan du gsol /	
bdag dge slong 'char ka la ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs te	
/ bdag dge slong 'char kas ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs pa	
/ / dge 'dun las zla ba phyed kyi spo ba gsol te /	
dge 'dun gyis bdag dge slong 'char ka la ched	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa la zla ba phyed kyi spo ba	
stsal te bdag spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / bdag dge slong 'char kas dge 'dun lhag	
ma'i ltung ba ltung ba bar ma ltung ba snga	
ma dang 'dra ba byung ba bcabs pa /	
dge 'dun las gzhi nas spo ba gsol te /	
dge 'dun gyis bdag dge slong 'char ka la dge @237a *//	
'dun lhag ma'i ltung ba ltung ba bar ma ltung	
ba snga ma dang 'dra ba byung ba bcabs pa	
la gzhi nas spo ba stsal te bdag gzhi nas	
spo ba bgyid bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
bdag dge slong 'char kas dge 'dun lhag ma'i ltung	
ba ltung ba bar ma dang 'dra ba yang bzlas	
te byung ba bcabs pa; dge 'dun las yang gzhi	
nas bslang ba'i spo ba gsol te /	
dge 'dun gyis bdag dge slong 'char ka la dge	
'dun lhag ma'i ltung ba ltung ba bar ma dang	
'dra ba yang bzlas te byung ba bcabs pa la	
yang gzhi nas bslang ba stsal te /	
bdag dge slong 'char kas ched du bsam ste khu	
ba phyung ba las gyur ba'i dge 'dun lhag ma'i	
ltung ba zla ba phyed bcabs pa'i spo ba yang	
spyad lags / ltung ba bar ma'i gzhi nas spo ba yang spyad lags /	
yang bzlas pa'i ltung ba'i gzhi nas bslang ba yang spyad lags te /	
dge 'dun las zhag drug gi mgu bar bgyi ba gsol nas /	
dge 'dun btsun pa thugs brtse ba can thugs brtse ba nye bar bzung ste /	
bdag dge slong 'char ka ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa'i spo ba spyad	
lags / ltung ba bar ma'i gzhi nas spo ba spyad lags /	
yang bzlas pa'i ltung ba'i gzhi nas bslang ba spyad lags pa la /	
@237b zhag drug gi mgu bar bgyi ba stsal du gsol /	
de skad lan gnyis lan gsum du brjod par bya'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong 'char ka 'di ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs te /	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa dge	
'dun las zla ba phyed kyi spo ba gsol te	
/ dge 'dun gyis dge slong 'char ka 'di ched	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa la zla ba phyed kyi spo ba	
stsal te 'di spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / dge slong 'char ka 'di /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa dge 'dun las gzhi nas spo ba gsol te	
/ dge 'dun gyis dge slong 'char ka 'di /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa la gzhi nas spo ba stsal te 'di gzhi	
nas spo ba bgyid bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
dge slong 'char ka @238a *//	
'dis /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs pa	
dge 'dun las yang gzhi nas bslang ste spo ba	
gsol te / dge 'dun gyis dge slong 'char ka 'di /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs pa	
la yang gzhi nas bslang ba stsal te /	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa'i spo ba spyad	
lags / ltung ba bar ma ltung ba snga ma	
dang 'dra ba byung ba bcabs pa'i gzhi nas spo	
lags / ba spyad lags / ltung ba bar ma	
dang 'dra ba yang bzlas pa'i ltung ba byung ba'i	
yang gzhi nas bslang ba spyad lags te /	
zhag drug gi mgu bar bgyi ba gsol na /	
gal te dge 'dun gyis dus la bab cing bzed na /	
dge 'dun gyis gnang bar mdzod cig dang /	
dge 'dun gyis dge slong 'char ka la ched du	
bsam ste khu ba phyung ba las gyur pa'i dge	
'dun lhag ma'i ltung ba byung ba zla ba phyed	
bcabs pa'i spo ba spyad lags /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
lags / ltung ba bar ma dang 'dra ba yang	
bzlas pa'i ltung ba byung ba'i yang gzhi nas bslang	
ba spyad lags pa la zhag drug gi mgu bar	
bgyi ba stsol bar mdzad do //	
'di ni /	
gsol ba'o //	
@238b las bya ba ni /	
dge 'dun btsun pa rnams gsan du gsol /	
dge slong 'char ka 'di ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs te /	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa dge	
'dun las zla ba phyed kyi spo ba gsol te	
/ dge 'dun gyis dge slong 'char ka 'di la	
ched du bsam ste khu ba phyung ba las gyur	
pa'i dge 'dun lhag ma'i ltung ba byung ba zla	
ba phyed kyi spo ba stsal te 'di spo ba	
bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / dge slong 'char ka 'dis dge 'dun lhag	
ma'i ltung ba ltung ba bar ma ltung ba snga	
ma dang 'dra ba bcabs pa dge 'dun las gzhi	
nas spo ba gsol te /	
dge 'dun gyis dge slong 'char ka la dge 'dun	
lhag ma'i ltung ba bar ma ltung ba snga ma	
dang 'dra ba byung ba bcabs pa la gzhi nas	
spo ba stsal te 'di gzhi nas spo ba bgyid	
bzhin pa la / dge 'dun lhag ma'i ltung ba	
ltung ba bar ma dang 'dra ba yang bzlas te	
byung ba bcabs nas dge slong 'char ka 'dis dge	
'dun lhag ma'i ltung ba ltung ba bar ma dang	
'dra ba yang bzlas te byung ba bcabs pa dge	
'dun las gzhi nas bslang ste spo ba gsol nas	
bzhin pa la / / dge 'dun gyis dge slong 'char @239a *//	
ka la dge 'dun lhag ma'i ltung ba ltung ba	
bar ma dang 'dra ba yang bzlas te byung ba	
bcabs pa la gzhi nas bslang ba stsal te /	
dge slong 'char ka 'di ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa'i spo	
ba spyad lags / ltung ba bar ma ltung ba	
snga ma dang 'dra ba bcabs pa'i gzhi nas spo	
ba spyad lags / ba spyad lags / ltung ba	
bar ma dang 'dra ba yang bzlas pa'i ltung ba	
byung ba'i gzhi nas bslang ba spyad lags na /	
zhag drug gi mgu bar bgyi ba gsol te /	
de'i slad du dge 'dun gyis dge slong 'char ka	
'di ched du bsam ste khu ba phyung ba las	
gyur pa'i dge 'dun lhag ma'i ltung ba zla ba	
phyed bcabs pa'i spo ba spyad lags /	
ltung ba bar ma ltung ba snga ma dang 'dra ba bcabs pa'i gzhi nas spo ba spyad lags /	
ltung ba bar ma dang 'dra ba yang bzlas pa'i	
ltung ba byung ba'i gzhi nas bslang ba spyad lags	
pa la zhag drug gi mgu bar bgyi ba stsol	
bar mdzad na / tshe dang ldan pa gang dag /	
dge slong 'char ka 'di ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa'i spo	
ba spyad lags / ltung ba bar ma ltung ba	
snga ma dang 'dra ba bcabs pa'i gzhi nas spo	
ba spyad lags / ba spyad lags / ltung ba	
bar ma dang 'dra ba yang bzlas pa'i ltung ba	
byung ba'i @239b yang gzhi nas bslang ba spyad lags	
pa la zhag drug gi mgu bar bgyi ba stsol	
bar bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang gsum pa'i bar du brjod par bya'o //	
dge 'dun gyis bzod cing gnang nas dge 'dun gyis	
dge slong 'char ka ched du bsam ste khu ba	
phyung ba las gyur pa'i dge 'dun lhag ma'i ltung	
ba byung ba zla ba phyed bcabs pa'i spo ba	
spyad lags / ltung ba bar ma ltung ba snga	
ma dang 'dra ba bcabs pa'i gzhi nas spo ba	
spyad lags / spyad lags / ltung ba bar ma	
dang 'dra ba yang bzlas pa'i ltung ba byung ba'i	
yang gzhi nas bslang ba spyad lags pa la zhag	
drug gi mgu bar bgyi ba stsal lags te /	
'di ltar cang mi gsungs pas de de bzhin du 'dzin to //	
de dus gzhan zhig na ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa'i spo ba spyad	
/ ltung ba bar ma ltung ba snga ma dang 'dra ba bcabs pa'i gzhi nas spo ba spyad /	
ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad /	
zhag drug gi mgu bar bya ba spyad zin nas /	
dge slong rnams la smras pa /	
tshe dang ldan pa dag /	
bdag dge slong 'char ka la ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba @240a *//	
phyed bcabs te /	
bdag dge slong 'char kas ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa dge	
'dun las zla ba phyed kyi spo ba gsol te	
/ dge 'dun gyis bdag dge slong 'char ka la	
ched du bsam ste khu ba phyung ba las gyur	
pa'i dge 'dun lhag ma'i ltung ba zla ba phyed	
bcabs pa la zla ba phyed kyi spo ba stsal	
te bdag spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / bdag dge slong 'char kas dge 'dun lhag	
ma'i ltung ba ltung ba bar ma ltung ba snga	
ma dang 'dra ba byung ba bcabs pa dge 'dun	
las gzhi nas spo ba gsol te /	
dge 'dun gyis bdag dge slong 'char ka la dge	
'dun lhag ma'i ltung ba ltung ba bar ma ltung	
ba snga ma dang 'dra ba byung ba bcabs pa	
la gzhi nas spo ba stsal te bdag gzhi nas	
spo ba bgyid bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
/ bdag dge slong 'char kas dge 'dun lhag ma'i	
ltung ba ltung ba bar ma dang 'dra ba yang	
bzlas te byung ba bcabs pa dge 'dun las yang	
gzhi nas bslang ste spo ba gsol nas /	
dge 'dun gyis bdag dge slong 'char ka la dge	
'dun lhag ma'i ltung ba ltung ba bar ma dang	
@240b 'dra ba yang bzlas te byung ba bcabs pa	
la yang gzhi nas bslang ba stsal te /	
bdag dge slong 'char kas ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs pa'i spo	
ba spyad lags / ltung ba bar ma ltung ba	
snga ma dang 'dra ba byung ba bcabs pa'i gzhi	
nas spo ba spyad lags /	
ltung ba bar ma dang 'dra ba yang bzlas pa'i	
ltung ba byung ba'i gzhi nas bslang ba spo ba	
spyad lags te / dge 'dun las zhag drug gi mgu bar bgyi ba gsol nas /	
dge 'dun gyis bdag dge slong 'char ka ched du	
bsam ste khu ba phyung ba las gyur pa'i dge	
'dun lhag ma'i ltung ba zla ba phyed bcabs pa'i	
spo ba spyad lags /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
lags / ltung ba bar ma dang 'dra ba yang	
bzlas pa'i ltung ba byung ba'i gzhi nas bslang ba	
spyad lags pa la zhag drug gi mgu bar bgyi	
lags / ba stsal te / bdag dge slong 'char	
kas ched du bsam ste khu ba phyung ba las	
gyur pa'i dge 'dun lhag ma'i ltung ba zla ba	
phyed bcabs pa'i spo ba spyad lags /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
lags / ltung ba bar ma dang 'dra ba yang	
bzlas pa'i ltung ba byung ba'i gzhi nas spo ba	
lags / spyad lags / zhag drug gi mgu bar bgyi ba spyad lags na /	
bdag gis ci dag bgyi zhes pa'i skabs de /	
dge slong rnams kyis @241a *//	
bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong 'char ka ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs pa'i	
spo ba spyad pa dang /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
pa dang / ltung ba bar ma dang 'dra ba	
yang bzlas pa'i ltung ba byung ba'i yang gzhi nas	
bslang ba spyad pa dang /	
zhag drug gi mgu bar bya ba spyad zin pa dang /	
gzhan yang /	
de lta bu dang mthun pa su yang rung ba la dbyung ba byos shig /	
dbyung ba ni /	
'di ltar bya ste /	
gnas mal bshams la gand'i brdungs te dris pa'i tshig	
gis dge slong rnams la yang dag par bsgo la	
/ dge 'dun thams cad tshogs shing mthun par gyur pa dang /	
dge slong 'char kas rgan pa'i mthar tsog tsog por 'dug ste /	
thal mo sbyar ba btud nas 'di skad ces /	
dge 'dun btsun pa rnams gsan du gsol /	
bdag dge slong 'char ka la ched du bsam ste	
khu ba phyung ba las gyur pa'i dge 'dun lhag	
ma'i ltung ba byung ba zla ba phyed bcabs te	
/ bdag dge slong 'char kas ched du bsam ste	
khu ba phyung ba las gyur pa'i dge 'dun lhag	
ma'i ltung ba zla ba phyed bcabs pa dge 'dun	
las spo ba gsol te /	
dge 'dun gyis bdag dge slong 'char ka la ched	
du @241b bsam ste khu ba phyung ba las gyur	
pa'i dge 'dun lhag ma'i ltung ba zla ba phyed	
bcabs pa la zla ba byed kyi spo ba stsal	
te bdag spo ba bgyid bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / bdag dge slong 'char ka sa dge 'dun	
lhag ma'i ltung ba ltung ba bar ma ltung ba	
snga ma dang 'dra ba byung ba bcabs pa dge	
'dun las gzhi nas spo ba gsol te; dge 'dun	
gyis bdag dge slong 'char ka la dge 'dun lhag	
ma'i ltung ba ltung ba bar ma ltung ba snga	
ma dang 'dra ba byung ba bcabs pa la gzhi	
nas spo ba stsal te bdag gzhi nas spo ba	
bgyid bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
dge slong 'char kas dge 'dun lhag ma'i ltung ba	
ltung ba bar ma dang 'dra ba yang bzlas te	
byung ba bcabs pa /	
dge 'dun las yang gzhi nas bslang ste spo ba gsol nas /	
dge 'dun gyis bdag dge slong 'char ka la dge	
'dun lhag ma'i ltung ba ltung ba bar ma dang	
'dra ba yang bzlas te byung ba bcabs pa la	
yang gzhi nas bslang ba stsal te /	
bdag dge slong 'char kas ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa'i spo ba spyad	
lags / ltung ba bar ma ltung ba snga ma	
dang 'dra ba byung ba bcabs pa'i gzhi nas spo	
lags / ba spyad lags / ltung ba bar ma	
dang 'dra ba yang bzlas pa'i ltung ba byung ba'i	
gzhi nas bslang ba spyad @242a *//	
lags na /	
zhag drug gi mgu bar bgyi ba gsol te /	
dge 'dun gyis bdag dge slong 'char ka la ched	
du bsam ste khu ba phyung ba las gyur pa'i	
dge 'dun lhag ma'i ltung ba zla ba phyed bcabs	
pa'i spo ba spyad lags /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
lags / ltung ba bar ma dang 'dra ba yang	
bzlas pa'i ltung ba byung ba'i gzhi nas bslang ba'i	
spo ba spyad lags pa la zhag drug gi mgu	
bar bgyi ba stsal te /	
bdag dge slong 'char kas ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa'i spo ba spyad	
lags / ltung ba bar ma ltung ba snga ma	
dang 'dra ba byung ba bcabs pa'i gzhi nas spo	
lags / ba spyad lags / ltung ba bar ma	
dang 'dra ba yang bzlas pa'i ltung ba byung ba'i	
gzhi nas bslang ba'i spo ba spyad lags /	
zhag drug gi mgu bar bgyi ba spyad lags te /	
dge 'dun las dbyung ba gsol na /	
dge 'dun btsun pa thugs brtse ba can thugs brtse ba nye bar bzung ste /	
bdag dge slong 'char ka ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa'i spo ba spyad	
lags / ltung ba bar ma ltung ba snga ma	
dang 'dra ba byung ba bcabs pa'i gzhi nas spo	
lags / ba spyad lags / ltung ba bar ma	
dang 'dra ba yang bzlas pa'i ltung ba byung ba'i	
yang gzhi nas bslangs pa'i spo @242b ba spyad lags	
lags / ba spyad lags / / zhag drug gi mgu bar bgyi ba spyad lags na /	
dbyung bar gsol /	
de skad lan gnyis lan gsum du brjod par bya'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol //	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs te; dge	
slong 'char ka 'dis ched du bsam ste khu ba	
phyung ba las gyur pa'i dge 'dun lhag ma'i ltung	
ba zla ba phyed bcabs pa dge 'dun las zla	
ba phyed kyi spo ba gsol te /	
dge 'dun gyis dge slong 'char ka 'di ched du	
bsam ste khu ba phyung ba las gyur pa'i dge	
'dun lhag ma'i ltung ba phyung ba la zla ba	
phyed kyi spo ba stsal te 'di spo ba bgyid	
bzhin pa las / dge 'dun lhag ma'i ltung ba	
ltung ba bar ma ltung ba snga ma dang 'dra	
ba byung ba bcabs te /	
dge slong 'char ka 'dis /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa dge 'dun las gzhi nas spo ba gsol te	
/ dge 'dun gyis dge slong 'char ka 'dis /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa la yang gzhi nas spo ba bstsal te 'di	
gzhi nas spo ba bgyid bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
/ dge slong 'char ka 'dis /	
dge @243a *//	
'dun lhag ma'i ltung ba ltung ba bar ma dang	
'dra ba yang bzlas te byung ba bcabs pa dge	
'dun las gzhi nas bslang ba gsol te /	
dge 'dun gyis dge slong 'char ka 'di /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs pa	
la gzhi nas bslang ba stsal te /	
dge slong 'char ka 'dis dge 'dun lhag ma'i ltung ba gzhi nas bslang ba spyad lags nas /	
dge 'dun las zhag drug gi mgu bar bgyi bar gsol te /	
dge 'dun gyis dge slong 'char ka 'di ched du	
bsam ste khu ba phyung ba las gyur pa'i dge	
'dun lhag ma'i ltung ba phyung ba zla ba phyed	
bcabs pa'i spo ba spyad lags /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
lags / ltung ba bar ma dang 'dra ba yang	
bzlas pa'i ltung ba byung ba'i gzhi nas bslang ba	
spyad lags pa la zhag drug gi mgu bar bgyi	
lags / ba stsal te / dge slong 'char ka	
'di ched du bsam ste khu ba phyung ba las	
gyur pa'i dge 'dun lhag ma'i ltung ba byung ba	
zla ba phyed bcabs pa'i spo ba spyad lags /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
lags / ltung ba bar ma dang 'dra ba yang	
bzlas pa'i ltung ba byung ba'i gzhi nas bslang ba	
lags / spyad lags / zhag drug gi mgu bar	
bgyi ba spyad lags nas dge 'dun las dbyung ba	
lags / spyad lags / gsol na / gal te	
@243b dge 'dun gyis dus la bab cing bzod na	
lags / spyad lags / gsol na / / dge 'dun gyis gnang bar mdzod cig dang /	
dge 'dun gyis dge slong 'char ka ched du bsam	
ste khu ba phyung ba las gyur ba'i dge 'dun	
lhag ma'i ltung ba byung ba zla ba phyed bcabs	
pa'i spo ba spyad lags /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
lags / ltung ba bar ma dang 'dra ba yang	
bzlas pa'i ltung ba byung ba'i gzhi nas bslang ba	
lags / spyad lags / zhag drug gi mgu ba bgyi ba spyad lags pa dbyung bar mdzad do //	
'di ni /	
gsol ba'o //	
de'i 'og tu sma dbab par bya ste /	
'char ka khyod /	
de ci ste de lta bur byad legs par ma byas /	
shin tu ma byas so //	
bcom ldan 'das de bzhin gshegs pa dgra bcom pa	
yang dag par rdzogs pa'i sangs rgyas de'i chos ni	
/ 'di ltar /	
'dod chags dang bral bar bya ba'i phyir sems rnam par grol ba dang /	
shes rab rnam par grol ba'i chos ston cing /	
zhe sdang dang bral bar bya ba dang /	
gti mug dang bral bar bya ba'i phyir sems rnam par grol ba dang /	
shes rab rnam par grol ba'i chos ston bzhin du /	
'di lta bu'i mi mdzes par byas so //	
mi blun po khyod kyis sbrul nag po dug rnon	
po can la lag pa gnyis kyis bzung ba ni	
/ bla'i /	
khyod 'di lta bu'i mi mdzes pa byed pa ni /	
de lta ma yin no /	
'char ka /	
gnyis po 'di dag ni /	
chos kyi sgron ma dang /	
chos kyi @244a *//	
snang ba dang /	
chos kyi 'od dang /	
chos kyi gsal ba dang /	
chos kyi snang gsal dang /	
chos kyi mar me dang /	
chos kyi rab gsal med par byed pa ste /	
gnyis gang zhe na /	
gang zhig ltung ba 'byin pa dang /	
gang zhig ltung ba byung nas phyir chos bzhin mi 'chos pa'o //	
gnyis ni /	
sdig pa rtsad nas mi rko /	
rgyun nas bzlog pa la mi 'bad /	
'bab chu dang 'khri shing mi skem /	
bdud dang g-yul mi 'gyed /	
bdud kyi rgyal mtshan mi snyol /	
chos kyi rgyal mtshan mi sgreng /	
de bzhin gshegs pa'i chos dang mthun pa'i chos kyi	
'khor lo bskor ba'i rjes su mi bskor ba yin	
te / gnyis gang zhe na /	
gang zhig ltung ba 'byin pa dang /	
gang zhig ltung ba byung nas phyir chos bzhin du mi 'chos pa'o //	
'char ka /	
ltung ba ma bshags shing so sor ma bshags pa 'dis /	
khyod mi rtag pa'i 'du shes dang /	
mi rtag pa la sdug bsngal ba'i 'du shes dang /	
sdug bsngal ba la bdag med pa'i 'du shes dang /	
zas la mi mthun pa'i 'du shes dang /	
'jig rten thams cad la mngon par mi dga' ba'i 'du shes dang /	
nyes dmigs kyi 'du shes dang /	
spong ba'i 'du shes dang /	
'dod chags dang bral ba'i 'du shes dang /	
'gog pa'i 'du shes dang /	
'chi ba'i 'du shes dang /	
mi gtsang ba'i 'du shes dang /	
rnam par sngos pa'i 'du shes @244b dang /	
rnam par rnag pa'i 'du shes dang /	
rnam par bam pa'i 'du shes dang /	
rnam par 'bus gzhig pa'i 'du shes dang /	
rnam par zos pa'i 'du shes dang /	
rnam par dmar ba'i 'du shes dang /	
rus gong gi 'du shes dang /	
rnam par 'thor ba'i 'du shes dang /	
stong pa nyid du so sor rtog pa'i 'du shes kyi snod du mi 'gyur zhing /	
bsam gtan dang po dang /	
gnyis pa dang /	
gsum pa dang /	
bzhi pa dang /	
byams pa dang /	
snying rje dang /	
dga' ba dang /	
btang snyoms dang /	
nam mkha' mtha' yas skye mched dang /	
rnam shes mtha' yas skye mched dang /	
ci yang med pa'i skye mched dang /	
'du shes med 'du shes med min skye mched dang /	
rgyun du zhugs pa'i 'bras bu dang /	
lan gcig phyir 'ong ba'i 'bras bu dang /	
phyir mi 'ong ba'i 'bras bu dang /	
dgra bcom pa'i 'bras bu dang /	
rdzu 'phrul gyi yul dang /	
lha'i rna ba dang /	
sems kyi rnam grangs dang /	
sngon gyi gnas dang /	
'chi 'pho dang skye ba dang /	
zag pa zad pa dag gi snod du mi 'gyur ro //	
'char ka /	
ltung ba mi 'chags pa dang /	
so sor mi 'chags pa 'dis ni /	
khyod 'gro ba gnyis las gang yang rung ba zhig 'dod par bya ste /	
dmyal ba'am /	
dud 'gro'o //	
bcom ldan 'das kyis 'chab pa'i las kyi mtha' ni /	
'gro ba gnyis po /	
dmyal ba'am /	
dud 'gro yin te /	
gang dag ngas @245a *//	
gsungs pa la yid mi ches pa de dag ni /	
'chab par sems so //	
las bya ba ni /	
dge 'dun btsun pa rnams gsan du gsol //	
dge slong 'char ka 'di ched du bsam ste khu	
ba phyung ba las gyur pa'i dge 'dun lhag ma'i	
ltung ba byung ba zla ba phyed bcabs te /	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba nga byung ba zla ba phyed bcabs pa	
/ dge 'dun las zla ba phyed kyi spo ba gsol te /	
dge 'dun gyis dge slong 'char ka la ched du	
bsam ste khu ba phyung ba las gyur pa'i dge	
'dun lhag ma'i ltung ba byung ba zla ba phyed	
bcabs pa la zla ba phyed kyi spo ba stsal	
te 'di spo ba bgyid bzhin pa las /	
dge 'dun lhag ma'i ltung ba bar ma ltung ba snga ma dang 'dra ba byung ba bcabs te /	
dge slong 'char ka 'dis dge 'dun lhag ma'i ltung	
ba ltung ba bar ma ltung ba snga ma dang	
'dra ba byung ba bcabs pa las gzhi nas spo	
ba gsol te / dge 'dun gyis dge slong 'char	
ka la dge 'dun lhag ma'i ltung ba ltung ba	
bar ma ltung ba snga ma dang 'dra ba byung	
ba bcabs pa la gzhi nas spo ba stsal te	
'di gzhi nas spo ba bgyid bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
/ dge slong 'char ka 'dis dge 'dun lhag ma'i	
ltung ba ltung ba bar ma dang 'dra ba yang	
bzlas te byung ba @245b bcabs pa dge 'dun las	
gzhi nas bslang pa'i spo ba gsol te /	
dge 'dun gyis dge slong 'char ka la dge 'dun	
lhag ma'i ltung ba ltung ba bar ma dang 'dra	
ba yang bzlas te byung ba bcabs pa yang gzhi	
nas bslang ba stsal te /	
dge slong 'char ka 'dis ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa'i spo ba spyad	
lags / ltung ba bar ma ltung ba snga ma	
dang 'dra ba byung ba bcabs pa'i gzhi nas spo	
lags / ba spyad lags / ltung ba bar ma	
dang 'dra ba yang bzlas pa'i ltung ba byung ba'i	
gzhi nas bslang ba spyad lags te /	
dge 'dun las zhag drug gi mgu bar bgyi ba gsol nas /	
dge 'dun gyis dge slong 'char ka ched du bsam	
ste khu ba phyung ba las gyur pa'i dge 'dun	
lhag ma'i ltung ba byung ba zla ba phyed bcabs	
pa'i spo ba spyad lags /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
lags / ltung ba bar ma dang 'dra ba yang	
bzlas pa'i ltung ba byung ba'i gzhi nas bslang ba	
spyad lags pa la zhag drug gi mgu bar bgyi	
lags / ba stsal te / dge slong 'char ka	
'di ched du bsam ste khu ba phyung ba las	
gyur pa'i dge 'dun lhag ma'i ltung ba phyung ba	
zla ba phyed bcabs pa'i spo ba spyad lags /	
ltung ba bar ma ltung ba snga ma dang 'dra	
ba byung ba bcabs pa'i gzhi nas spo ba spyad	
lags / ltung ba bar ma dang 'dra ba yang bzlas @246a *//	
pa'i ltung ba byung ba'i gzhi nas bslang ba spyad lags /	
zhag drug gi mgu bar bgyi ba spyad lags nas /	
dge 'dun las dbyung ba gsol te /	
de'i slad du dge 'dun gyis dge slong 'char ka	
ched du bsam ste khu ba phyung ba las gyur	
pa'i dge 'dun lhag ma'i ltung ba byung ba zla	
ba phyed bcabs pa'i spo ba spyad lags /	
ltung ba bar ma ltung ba snga ma dang 'dra ba bcabs pa'i gzhi nas spo ba spyad lags /	
ltung ba bar ma dang 'dra ba yang bzlas ba'i	
ltung ba byung ba'i gzhi nas bslang ba spyad lags	
/ zhag drug gi mgu bar bgyi ba spyad lags pa dbyung bar mdzad na /	
tshe dang ldan pa gang dag /	
dge slong 'char ka 'di ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa'i spo ba spyad	
lags / ltung ba bar ma ltung ba snga ma	
dang 'dra ba byung ba bcabs pa'i gzhi nas spo	
lags / ba spyad lags / ltung ba bar ma	
dang 'dra ba yang bzlas pa'i ltung ba byung ba'i	
gzhi nas bslang ba spyad lags /	
zhag drug gi mgu bar bgyi ba spyad lags pa dbyung bar mdzad par bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang gsum gyi bar du brjod par bya'o //	
dge 'dun gyis @246b bzod cing gnang nas dge 'dun	
gyis dge slong 'char ka ched du bsam ste khu	
ba phyung ba las gyur pa'i dge 'dun lhag ma'i	
ltung ba zla ba phyed bcabs pa'i spo ba spyad	
lags / ltung ba bar ma ltung ba snga ma	
dang 'dra ba byung ba bcabs pa'i gzhi nas spo	
lags / ba spyad lags / ltung ba bar ma	
dang 'dra ba yang bzlas pa'i ltung ba byung ba'i	
gzhi nas bslang ba spyad lags /	
zhag drug gi mgu bar bgyi ba spyad lags pa dbyung bar mdzad lags te /	
'di ltar cang mi gsung pas de de bzhin du 'dzin to //	
de'i 'og tu spro ba bskyed par bya ste /	
'char ka legs par byas so //	
shin tu byas so //	
skyes bu dam pa gnyis ni /	
mkhas pa /	
gnyis ni /	
gsal ba ste /	
gang zhig ltung ba mi 'byin pa dang /	
gang zhig ltung ba byung na phyir chos bzhin byed pa'o //	
gnyis po 'di dag ni /	
chos kyi sgron ma dang /	
chos kyi snang ba dang /	
chos kyi 'od dang /	
chos kyi gsal ba dang /	
chos kyi mar me dang /	
chos kyi rab gsal 'bar bar byed pa yin te /	
gnyis gang zhe na /	
gang zhig ltung ba mi 'byin pa dang /	
gang zhig ltung ba byung na phyir chos bzhin byed pa'o //	
gnyis ni /	
sdig pa rtsa nas rko ba rgyun nas zlog pa la 'bad pa /	
'bab chu dang 'khri shing skem pa /	
bdud dang g-yul 'gyed pa /	
bdud kyi rgyal mtshan snyol ba /	
chos kyi rgyal mtshan sgreng ba /	
sdig pa'i rgyun gcod pa /	
de bzhin gshegs pa'i chos dang @247a *//	
mthun pa'i chos kyi 'khor lo bskor ba'i rjes su bskor ba yin te /	
gnyis gang zhe na /	
gang zhig ltung ba mi 'byin pa dang /	
gang zhig ltung ba byung ba na phyir chos bzhin byed pa'o //	
'char ka /	
ltung ba bshags pa dang /	
so sor bshags pa 'dis /	
khyod mi rtag pa'i 'du shes dang /	
mi rtag pa la sdug bsngal ba'i 'du shes dang /	
sdug bsngal ba la bdag med pa'i 'du shes dang /	
zas la mi mthun pa'i 'du shes dang /	
'jig rten thams cad la mngon par mi dga' ba'i 'du shes dang /	
nyes dmigs kyi 'du shes dang /	
spong ba'i 'du shes dang /	
'dod chags dang bral ba'i 'du shes dang /	
'gog pa'i 'du shes dang /	
'chi ba'i 'du shes dang /	
mi gtsang pa'i 'du shes dang /	
rnam par sngos pa'i 'du shes dang /	
rnam par rnag pa'i 'du shes dang /	
rnam par 'bus gzhig pa'i 'du shes dang /	
rnam par bam pa'i 'du shes dang /	
rnam par zos pa'i 'du shes dang /	
rnam par dmar ba'i 'du shes dang /	
rus gong gi 'du shes dang /	
rnam par 'thor ba'i 'du shes dang /	
stong pa nyid du so sor rtog pa'i snod du 'gyur zhing /	
bsam gtan dang po dang /	
gnyis pa dang /	
gsum pa dang /	
bzhi pa dang /	
byams pa dang /	
snying rje dang /	
dga' ba dang /	
btang snyoms dang /	
nam mkha' mtha' yas skye mched dang /	
@247b rnam shes mtha' yas skye mched dang /	
ci yang med pa'i skye mched dang /	
'du shes med 'du shes med min gyi skye mched dang /	
rgyun du zhugs pa'i 'bras bu dang /	
lan gcig phyir 'ong pa'i 'bras bu dang /	
phyir mi 'ong ba'i 'bras bu dang /	
dgra bcom pa'i 'bras bu dang /	
rdzu 'phrul gyi yul dang /	
lha'i rna ba dang /	
sems kyi rnam grangs dang /	
sngon gyi gnas dang /	
'chi 'pho dang skye ba dang /	
zag pa zad pa rnams kyi snod du 'gyur ro //	
'char ka /	
ltung ba bshags pa dang /	
so sor bshags pa 'dis /	
khyod 'gro ba gnyis po /	
lha dang mi gang yang rung ba'i 'gro ba 'dod par bya'o //	
bcom ldan 'das kyis las kyi mtha' mi 'chab pa'i 'gro ba ni /	
gnyis te /	
lha dang /	
mi'o //	
gang dag ngas bshad pa la yid ches pa de dag ni /	
bcabs par mi sems so //	
yang bka' stsal pa /	
bcabs pa char ba bzhin du 'bab //	
ma bcabs char bzhin de mi 'bab //	
de bas bcabs pa bshags bya ste //	
de lta na ni de mi 'bab //	
'char ka /	
khyod dge 'dun gyis phyung zin gyi /	
bag yod par sgrubs shig /	
dmar ser can gyi gzhi rdzogs so ////	
gang zag gi gzhi'i spyi sdom ni /	
'char ka dang ni btus pa dang //	
mtha' dang de bzhin gzhan gyis dang //	
phyi ma dag tu gyur pa'o //	
sdom la /	
'char ka gzhan gyis dran pa dang //	
'dzem @248a *//	
dang da gdod shes pa dang //	
gnyis dang gnyis dang byas pa'o //	
legs par byin dang nyes par byin //	
mu bzhir smra dang brjod pa dang //	
mu bzhi dag tu dbye ba'o //	
sangs rgyas bcom ldan 'das rgyal bu rgyal byed kyi	
tshal mgon med zas sbyin gyi kun dga' ra ba	
na bzhugs so // de'i tshe 'char ka la ched	
du bsam ste khu ba phyung ba las gyur pa'i	
dge 'dun lhag ma'i ltung ba byung ba zla ba	
phyed bcabs pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
khyed kyis dge slong 'char ka ched du bsam ste	
khu ba phyung ba las gyur pa'i dge 'dun lhag	
ma'i ltung ba zla ba phyed bcabs pa dang /	
gzhan yang /	
de lta bu dang mthun pa su yang rung ba la zla ba phyed kyi spo ba byin cig /	
yang /	
gang zag gzhan zhig dge 'dun lhag ma'i ltung ba phyung ba ma bcabs pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de ma bcabs pa dang /	
gzhan yang /	
de ltung bu dang mthun pa su yang rung ba	
la zhag drug gi mgu bar bya ba byin cig	
/ yang /	
gang zag gzhan zhig dge 'dun lhag ma'i ltung ba gnyis byung ba des /	
ltung ba de gnyis su ma shes te /	
@248b zla ba gnyis lon nas shes pa dang /	
zla ba gnyis su bcabs nas /	
gcig ni /	
dge slong rnams la smras /	
gcig ni /	
ma smras pa dang /	
dge 'dun gyis de la zla ba gnyis kyi spo ba byin /	
de spo ba byed bzhin pa las /	
des dge 'dun gyi nang du ma smras pa'i ltung	
ba gang yin pa de yang shes nas skabs de	
/ dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang /	
gzhan yang /	
de lta bu dang mthun pa su yang rung ba	
la zla ba gnyis po de nyid kyi spo ba	
byin te / ji ltar shes pa de bzhin du dran par 'gyur ro //	
yang gang zag gzhan zhig dge 'dun lhag ma'i ltung ba gnyis byung ba des /	
ltung ba de gnyis zla ba gnyis su ma shes te zla ba gnyis lon nas shes pa dang /	
zla ba gnyis bcabs te /	
gcig ni /	
dge slong rnams la smras /	
gcig ni ma smras pa dang /	
dge 'dun gyis de la zla ba gnyis kyi spo ba byin te /	
de spo ba byed pa na /	
ngo tsha ba'i chos su gyur pa'i skabs de /	
dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba gnyis byung ste /	
bdag gis ltung ba de gnyis zla ba gnyis su ma shes te /	
zla ba gnyis lon nas shes pa dang zla ba gnyis bcabs te /	
gcig ni /	
dge slong rnams la smras /	
gcig ni ma smras pa dang /	
dge 'dun @249a *//	
gyis bdag la zla ba gnyis kyi spo ba stsal te /	
bdag spo ba bgyid pa na ngo tsha ba'i chos su gyur ro zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba ji ltar bcabs pa de dang /	
gzhan yang de lta bu dang mthun pa su yang rung ba la spo ba sbyin te /	
ji ltar shes pa de bzhin du dran par 'gyur ro //	
yang gang zag gzhan zhig dge 'dun lhag ma'i ltung	
ba byung ba la de zla ba phyed phyed cing	
so sor thar pa'i mdo gdon pa 'don pa na	
/ 'di skad ces /	
tshe dang ldan pa dag /	
bdag gis chos 'di ji ltar mdo las 'byung zhing /	
mdo'i khongs su gtogs par da gzod shes so //	
zhes smras na /	
gal te dge slong dag gis tshe dang ldan pa 'di /	
sngar gso sbyong gi las gnyis sam gsum la ni /	
'dus na /	
lan mang du yang re snyam zhes bya bar de'i rgyus shes na /	
tshe dang ldan pa de'i mi shes na /	
tshe dang ldan pa de'i mi shes pas thar pa	
med pa nyid pas de ltung ba byung ba gang	
yin pa de phyir chos bzhin byed du gzhug cing	
/ phyis kyang 'gyod pa bskyed par bya ste /	
ji ltar shes pa de bzhin du dran par 'gyur ro //	
yang gang zag gzhan zhig dge 'dun lhag ma'i ltung	
ba byung ba la de so sor thar pa'i mdo	
gdon pa 'don pa na /	
'di skad ces /	
tshe dang ldan pa dag @249b bdag gis chos 'di ji ltar mdo las 'byung zhing /	
mdo'i khongs su gtogs par da gzod shes so //	
zhes smras na /	
gal te dge slong dag gis /	
tshe dang ldan pa 'di /	
sngar gso sbyong gi las gnyis sam gsum la ni 'dus na /	
lan mang du yang re snyam zhes bya bar de'i rgyus mi shes na /	
tshe dang ldan pa de'i mi shes pas thar pa med pa nyid pas /	
de ltung ba byung ba gang yin pa de /	
phyir chos bzhin du byed du gzhug cing /	
phyis 'gyod pa bskyed par ni /	
mi bya ste /	
ji ltar shes pa de bzhin du dran par 'gyur ro //	
yang gang zag gzhan zhig dge 'dun lhag ma'i ltung ba byung ba de /	
des zla ba gcig tu ma shes te /	
zla ba gcig lon nas shes pa dang /	
zla ba gcig bcabs te dge slong rnams la smras pa dang /	
dge 'dun gyis de la zla ba gnyis kyi spo ba byin te /	
de spo ba byed pa na lhags shing lhags pa'i dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba byung ba	
de bdag gis zla ba gcig tu ma shes te	
/ zla ba gcig lon nas shes pa dang /	
zla ba gcig tu bcabs te dge slong rnams la smras pa la /	
dge 'dun gyis bdag la zla ba gnyis kyi spo ba byin te /	
tshe dang ldan pa /	
zla ba gcig ni /	
legs bar byin no //	
zla ba gcig ni /	
nyes par byin te /	
de ci'i phyir zhe na /	
chos ma yin pa'i las 'khrugs pa yin te /	
ji ltar shes pa de bzhin du dran bar 'gyur ro ////	
@250a *// 'dul ba gzhi /	
bam po don gnyis pa /	
yang gang zag gzhan zhig dge 'dun lhag ma'i ltung ba byung ba des /	
ltung ba de zla ba gcig tu ma shes te /	
zla ba gcig lon nas shes pa dang /	
ma bcabs par dge slong rnams la smras pa dang /	
dge 'dun gyis de la zla ba gcig gi spo ba byin te /	
de spo ba byed pa na lhags shing lhags pa'i dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba byung ba	
bdag gis ltung ba de zla ba gcig tu ma	
shes te / zla ba gcig lon nas shes pa dang /	
ma bcabs par dge slong rnams la smras pa dang /	
dge 'dun gyis bdag la zla ba gcig gi spo ba byin te /	
tshe dang ldan pa /	
bdag la legs par byin pa ma yin gyi /	
nyes par byin pa yin te /	
de ci'i phyir zhe na /	
tshe dang ldan pa /	
mgu bar bya bar 'os pa ste /	
ji ltar shes pa de bzhin du dran par 'gyur ro //	
yang gang zag gzhan zhig dge 'dun lhag ma'i ltung ba byung ba bshags par bya'o //	
zhes ma bcabs pa las brjed do //	
des ltung ba de dran nas ni /	
bcabs te dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang /	
gzhan yang /	
de lta bu dang mthun pa su yang rung ba	
la snga ma @250b dang phyi ma'i rgyud gnyis nas	
bzung ste spo ba byin cig /	
yang gang zag gzhan zhig dge 'dun lhag ma'i ltung ba byung ba bcabs pa bshags par bya'o //	
snyam pa las brjed do //	
des de dran nas ni /	
ma bcabs par dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang /	
gzhan yang /	
de lta bu dang mthun pa su yang rung ba	
la snga ma'i rgyud nas bzung ste spo ba byin	
cig / yang gang zag gzhan zhig dge 'dun lhag ma'i ltung ba bcabs pa bshags par bya'o //	
snyam pa las brjed do //	
des de dran nas ni /	
ma bcabs te dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang /	
de lta bu dang mthun pa su yang rung ba la spo ba byin cig /	
yang gang zag gzhan zhig dge 'dun lhag ma'i ltung ba byung ba bshags par bya'o //	
zhes ma bcabs pa de'i ltung ba las brjed do //	
des de dran nas ma bcabs par dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang /	
gzhan yang /	
de lta bu dang mthun pa su yang rung ba	
la zhag drug gi mgu bar bya ba byin @251a	
*// cig /	
sdom ni /	
btus pa bcu drug gnyis dang ni //	
lnga dang brgyad dang nyi shu dang //	
gsum dang gsum brgyad gsum dang ni //	
bzhi dang bzhi chen brgyad dag dang //	
gnas nas dbyung brgyad gsum dang ni //	
sgo lnga dag ni bstan pa yin //	
yang /	
gang zag gzhan zhig dge 'dun lhag ma'i ltung ba byung ba bcabs nas babs te /	
de 'ongs nas slar bsnyen par rdzogs te /	
des ltung ba de bcabs bzhin du dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyi gang zag de'i ltung ba de dang /	
gzhan yang /	
de lta bu dang mthun pa su yang rung ba	
la gnyis ka'i rgyud nas bzung ste spo ba byin	
cig / yang /	
gang zag gzhan zhig dge 'dun lhag ma'i ltung ba byung ba bcabs nas babs te /	
de 'ongs nas slar bsnyen par rdzogs te /	
des ltung ba de ma bcabs par dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang /	
gzhan yang /	
de lta bu dang mthun pa su yang rung ba	
la snga ma'i rgyud nas bzung ste spo ba byin	
cig / yang /	
gang zag gzhan zhig dge 'dun lhag ma'i ltung ba	
byung ba ma bcabs par babs nas de 'ongs nas	
slar bsnyen par rdzogs te /	
des ltung @251b ba de bcabs nas dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang gzhan yang /	
de lta bu dang mthun pa su yang rung ba	
la phyi ma'i rgyud nas bzung ste spo ba byin	
cig / yang /	
gang zag gzhan zhig dge 'dun lhag ma'i ltung ba byung ba ma bcabs par babs nas /	
de 'ongs te slar bsnyen par rdzogs nas /	
des ltung ba ma bcabs pa nyid du dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang /	
gzhan yang /	
de lta bu dang mthun pa su yang rung ba	
la zhag drug gi mgu bar bya ba byin cig	
/ ji ltar khyad par med pas bzhi yin pa ji lta ba bzhin du shes pas bzhi dang /	
dran pas bzhi dang /	
yid gnyis kyis bzhi yang de bzhin no //	
rnam grangs 'dis bzhi tshan gzhan dag ste /	
'on kyang bsgre ba'i khyad par yod do //	
ji ltar gang zag gzhan zhig bya ba de bzhin du spo ba zhes brjod par bya'o //	
spo ba ji lta ba de bzhin du spo ba spyad pa dang /	
mgu bar bya ba spyod pa dang /	
bslab pa byin pa'i bzhi tshan du sbyar bar bya'o //	
babs pa ji lta ba bzhin du dge tshul nyid du khas blangs pa dang /	
smyos pa nyid dang sems 'khrugs pa nyid dang /	
tshor bas nyen pa nyid dang /	
ma mthong bas @252a *//	
gnas nas dbyung ba nyid dang /	
phyir mi byed pas gnas nas dbyung ba nyid dang /	
sdig pa can gyi lta ba log par song ba	
mi 'dor bas gnas nas dbyung ba nyid la yang	
de bzhin du rgyas par sbyar bar bya'o //	
yang /	
gang zag gzhan zhig dge 'dun lhag ma'i ltung ba	
gnyis byung ba bcabs pa dang ma bcabs par babs	
te / de 'ongs nas slar bsnyen par rdzogs te /	
des bcabs nas babs pa gang yin pa de /	
bcabs bzhin du dge slong rnams la smras pa /	
ma bcabs pa gang yin pa de yang ma bcabs par dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang /	
gzhan yang /	
de lta bu dang mthun pa su yang rung ba la gcig gi snga ma dang /	
phyi ma dang gnyis ka'i rgyud nas bzung ste spo ba byin cig /	
yang /	
gang zag gzhan zhig dge 'dun lhag ma'i ltung ba gnyis byung ba bcabs pa dang /	
ma bcabs par babs te 'ongs nas slar bsnyen par rdzogs te /	
des bcabs nas babs pa gang yin pa de ma bcabs par dge slong rnams la smras /	
ma bcabs pa gang yin pa de ma bcabs par smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i @252b ltung ba de dang /	
gzhan yang /	
de lta bu dang mthun pa su yang rung ba la /	
gcig gi ni /	
snga ma'i rgyud nas bzung ste spo ba byin cig /	
gcig ni /	
zhag drug gi mgu bar bya ba byin cig /	
yang /	
gang zag gzhan zhig dge 'dun lhag ma'i ltung ba	
gnyis byung ba bcabs pa dang ma bcabs par babs	
te / de 'ongs nas slar bsnyen par rdzogs te /	
des bcabs pa gang yin pa de ma bcabs par dge slong rnams la smras /	
ma bcabs pa gang yin pa de bcabs nas dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang /	
gzhan yang /	
de lta bu dang mthun pa su yang rung ba la gcig ni /	
sngon gyi rgyud nas bzung ste spo ba byin cig /	
gcig gi ni /	
phyi ma'i rgyud nas bzung ste spo ba byin cig /	
yang /	
gang zag gzhan zhig gis dge 'dun lhag ma'i ltung	
ba gnyis byung ba bcabs pa dang ma bcabs par	
babs te / de 'ongs nas slar bsnyen par rdzogs te /	
des bcabs nas babs pa gang yin pa de ma bcabs par dge slong rnams la smras /	
ma bcabs pa gang yin pa de ma bcabs par kho nar dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de'i ltung ba de dang /	
gzhan yang /	
de @253a *//	
lta bu dang mthun pa su yang rung ba la gcig gi ni /	
sngon gyi rgyud nas bzung ste spo ba byin cig /	
gcig gi ni /	
zhag drug gi mgu bar bya ba byin cig /	
babs pa ji lta ba bzhin du spo ba dang /	
spo ba spyad pa dang /	
mgu bar bya ba dang /	
mgu bar bya ba spyod pa dang /	
bslab pa byin pa la yang de bzhin du brjod par bya'o //	
babs pa ji lta ba bzhin du dge tshul nyid du khas blangs pa dang /	
smyos pa nyid dang /	
sems 'khrugs pa nyid dang /	
tshor bas nyen pa nyid dang /	
ma mthong bas gnas nas dbyung ba nyid dang /	
phyir mi byed pas gnas nas dbyung ba nyid dang /	
sdig pa can gyi lta bar song ba mi 'dor	
bas gnas nas dbyung ba nyid la yang de bzhin	
du rgyas par brjod par bya'o //	
yang /	
gang zag gzhan zhig dge 'dun lhag ma'i ltung ba tshad dang ldan pa byung ba bcabs pa de /	
dge 'dun gyis ma mthong bas gnas nas dbyung ba byas te bslang zin pa des /	
ltung ba rnams bcabs nas dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang /	
de lta bu dang mthun pa su yang rung ba la ltung ba de rnams tshad dang ldan pa'o //	
zhes byos la /	
snga ma dang phyi ma gnyis ka'i rgyud nas bzung ste spo ba byin cig /	
yang /	
gang zag gzhan zhig @253b dge 'dun lhag ma'i ltung	
ba tshad dang ldan pa byung ba bcabs pa de	
/ dge 'dun gyis ma mthong bas gnas nas dbyung ba byas te bslang zin pa des /	
ltung ba de rnams ma bcabs par dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang /	
de lta bu dang mthun pa su yang rung ba la ltung ba de rnams tshad dang ldan pa'o //	
zhes byos la sngon gyi rgyud nas bzung ste spo ba byin cig /	
yang gang zag gzhan zhig dge 'dun lhag ma'i ltung	
ba tshad dang ldan pa byung ba ma bcabs pa	
de / dge 'dun gyis ma mthong bas gnas nas dbyung ba byas te bslang zin pa des /	
ltung ba de rnams bcabs te dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang de lta bu dang mthun pa su yang	
rung ba la ltung ba de rnams tshad dang ldan	
pa'o // zhes byos la /	
phyi ma'i rgyud nas bzung ste spo ba byin cig /	
yang /	
gang zag gzhan zhig dge 'dun lhag ma'i ltung ba	
tshad dang ldan pa byung ba ma bcabs pa de	
/ dge 'dun gyis ma mthong bas gnas nas dbyung ba byas te bslang zin pa des /	
ltung ba de rnams ma bcabs par dge slong rnams la smras pa dang /	
dge slong rnams kyis bcom ldan 'das la'o /	
@254a *// bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang /	
de lta bu dang mthun pa su yang rung ba la ltung ba de rnams tshad dang ldan pa'o //	
zhes byos la /	
zhag drug gi mgu bar bya ba byin cig /	
tshad dang ldan pa ji lta ba bzhin du tshad dang mi ldan pa yang de bzhin no //	
ma mthong bas gnas nas dbyung ba brgyad yin pa ji lta ba bzhin du /	
phyir mi byed pas gnas nas dbyung ba brgyad dang /	
sdig pa can gyi lta bar song ba mi 'dor	
bas gnas nas dbyung ba brgyad kyang de bzhin no	
// spo ba po'i gang zag dge 'dun lhag ma'i ltung ba byung nas babs te /	
de 'ongs nas slar bsnyen par rdzogs pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
ma spyad pa spyod du chug cig dang spo ba spyad par 'gyur ro //	
babs pa ji lta ba bzhin du dge tshul nyid du khas blangs pa dang /	
smyos pa nyid dang /	
sems 'khrugs pa nyid dang /	
tshor bas nyen pa nyid dang /	
ma mthong bas gnas nas phyung ba nyid dang /	
slar mi byed pas gnas nas phyung ba nyid kyang de bzhin no //	
gang zag spo ba spyad zin pa dge 'dun lhag ma'i ltung ba byung nas babs te /	
de 'ongs nas slar bsnyen par rdzogs pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
gang zag des @254b spo ba spyad zin pa nyid pas de dang /	
de lta bu dang mthun pa su yang rung ba la mgu bar bya ba byin cig /	
babs pa ji lta ba bzhin du dge tshul nyid	
du khas blangs pa dang zhes bya ba nas sdig	
pa can gyi lta bar song ba mi 'dor bas	
gnas nas phyung ba nyid kyi bar du bsgre ba	
yang gong ma lta bu de nyid yin no //	
gang zag mgu bar bya ba spyod pa dge 'dun lhag ma'i ltung ba byung nas babs te /	
de 'ongs nas slar bsnyen par rdzogs pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
ma spyad pa spyod du chug cig dang mgu bar bya ba spyod par 'gyur ro //	
babs pa ji lta ba bzhin du bsgre ba gong ma lta bu de nyid yin no //	
gang zag mgu ba spyad zin pa dge 'dun lhag ma'i ltung ba byung nas babs te /	
de 'ongs nas slar bsnyen par rdzogs pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
de mgu bar bya ba spyad zin pa nyid pas 'di phyung zhig /	
babs pa ji lta ba bzhin du bsgre ba gong ma lta bu de nyid yin no //	
ma mthong bas gnas nas phyung ba'i gang zag dge	
'dun lhag ma'i ltung ba byung ba ma bcabs pa	
de / dge 'dun gyis gnas nas phyung ste bslang zin pa des /	
ltung ba de bcabs nas /	
dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong @255a *//	
dag /	
khyed kyis gang zag de'i ltung ba de dang /	
gzhan yang /	
de lta bu dang mthun pa su yang rung ba	
la phyi ma'i rgyud nas bzung ste spo ba byin	
cig / ma mthong bas gnas nas phyung ba'i gang	
zag dge 'dun lhag ma'i ltung ba byung ba ma	
cig / bcabs pa de / dge 'dun gyis ma mthong bas gnas nas phyung ste /	
bslang zin pa des ltung ba de ma bcabs par dge slong rnams la smras pa dang /	
dge slong rnams kyis bcom ldan 'das la'o //	
bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang /	
de lta bu dang mthun pa su yang rung ba	
la zhag drug gi mgu bar bya ba byin cig	
/ khyad par med pas gnyis yin pa de bzhin du shes pas gnyis dang /	
dran pas gnyis dang /	
yid gnyis kyis gnyis kyang de bzhin no //	
ma mthong bas gnas nas phyung ba brgyad yin pa	
ji lta ba bzhin du slar mi byed pas gnas	
nas phyung ba brgyad dang /	
sdig pa can gyi lta bar song ba mi 'dor	
ba gnas nas phyung ba brgyad kyang de bzhin no	
// sdom la /	
brtsams pa bcu gnyis dag dang ni //	
dgu pa thams cad nag po dang //	
zung dgu dag tu byas pa dang //	
tshig bcu dang ni lnga pa'o //	
yang /	
gang zag gzhan zhig dge 'dun lhag ma'i ltung ba	
tshad med pa dang ldan pa byung ba bcabs te	
/ des ltung ba de rnams kyi brtsams pa ni /	
shes kyi /	
zhag gi mtha' ni /	
mi shes pa'i skabs de /	
dge @255b slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang /	
de lta bu dang mthun pa su yang rung ba	
la ltung ba de rnams tshad dang mi ldan pa'o	
// zhes byos la /	
dag pa'i mtha' can gyi spo ba byin cig /	
yang /	
gang zag gzhan zhig dge 'dun lhag ma'i ltung ba	
tshad med pa dang ldan pa byung ba bcabs nas	
des ltung ba de rnams kyi zhag gi mtha' ni	
/ shes kyi /	
ltung ba brtsams pa ni /	
mi shes pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang /	
de lta bu dang mthun pa su yang rung ba	
la ltung ba de rnams tshad med pa dang ldan	
pa'o // zhes byos la /	
ji ltar shes pa rnams kyi spo ba byin cig /	
yang /	
gang zag gzhan zhig dge 'dun lhag ma'i ltung ba	
tshad med pa dang ldan pa byung ba bcabs nas	
de ltung ba de rnams kyi brtsams pa yang mi	
shes / zhag gi mtha' yang mi shes pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang /	
de lta bu dang mthun pa su yang rung ba	
la ltung ba de rnams tshad med pa dang ldan	
pa'o // zhes byos la /	
dag pa'i mtha' can gyi spo ba byin cig /	
yang /	
gang zag gzhan @256a *//	
zhig dge 'dun lhag ma'i ltung ba tshad med pa dang ldan pa byung ba bcabs nas /	
des ltung ba de rnams kyi brtsams pa yang shes /	
zhag gi mtha' yang shes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis gang zag de dang /	
gzhan yang /	
de lta bu dang mthun pa su yang rung ba	
la ltung ba de rnams tshad med pa dang ldan	
pa'o // zhes byos la /	
ji ltar bcabs pa rnams kyi spo ba byin cig /	
shes pa bzhi yin pa ji lta ba bzhin du dran pa bzhi dang /	
yid gnyis bzhi yang de bzhin no //	
yang /	
gang zag gzhan zhig dge 'dun lhag ma'i ltung ba bcabs pa de la /	
dge 'dun gyis chos ma yin pa'i las 'khrugs pa gzhag par 'os pas spo ba byin te /	
de spo ba byed bzhin pa las /	
de dge 'dun lhag ma'i ltung ba ltung ba bar	
ma ltung ba snga ma dang 'dra ba byung ba	
bcabs pa de dge 'dun gyis chos ma yin pa'i	
las 'khrugs pa gzhag par 'os pas gzhi nas spo	
ba byin te / de gzhi nas spo ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs pa	
de la / dge 'dun gyis chos ma yin pa'i	
las 'khrugs pa gzhag par 'os pas gzhi nas bslang	
de la / ba dang / mgu bar bya ba yang chos ma yin pas byin la /	
phyung ba yang chos @256b ma yin pas byas na /	
gang zag 'di ni /	
thams cad nag po zhes bya ste /	
ma dag pa ma bslang ba ste /	
ltung ba de las yongs su ma grol lo //	
yang /	
gang zag gzhan zhig dge 'dun lhag ma'i ltung ba byung ba bcabs pa de la /	
dge 'dun gyis chos kyi las mi 'khrugs pa gzhag par mi 'os pas spo ba byin te /	
de spo ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa de la / dge 'dun gyis chos ma yin	
pa'i las 'khrugs pa gzhag par 'os pas gzhi nas	
spo ba byin te /	
de gzhi nas spo ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs pa	
de la / dge 'dun gyis chos ma yin pa'i	
las 'khrugs pa gzhag par 'os gzhi nas bslang ba	
dang mgu bar bya ba yang chos ma yin pas	
de la / byin la / phyung pa yang chos ma yin pas byas na /	
gang zag 'di ni /	
phal cher nag po zhas bya ste /	
ma dag pa ma bslang ba ste /	
ltung ba de las yongs su ma grol lo; ;yang /	
gang zag gzhan zhig dge 'dun lhag ma'i ltung ba byung ba bcabs pa de la /	
dge 'dun gyis chos kyi las mi 'khrugs pa gzhag	
par mi 'os pas spo ba byin de spo ba	
byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa de la / dge 'dun gyis chos kyi las	
mi 'khrugs pa gzhag par mi 'os pas gzhi nas	
pa de la / @257a *// spo ba byin te /	
de gzhi nas spo ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs pa	
de la / dge 'dun gyis chos ma yin pa'i	
las 'khrugs pa gzhag par 'os pas gzhi nas bslang	
de la / ba dang / mgu bar bya ba yang chos ma yin pas byin la /	
phyung ba yang chos ma yin pas byas na /	
gang zag 'di ni /	
phyed nag pa zhes bya ste /	
ma dag pa ma bslang ba ste /	
ltung ba de las yongs su ma grol lo //	
yang /	
gang zag gzhan zhig dge 'dun lhag ma'i ltung ba byung ba bcabs pa de la /	
dge 'dun gyis chos kyi las mi 'khrugs pa gzhag par mi 'os pas spo ba byin te /	
de spo ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa de la / dge 'dun gyis chos kyi las	
mi 'khrugs pa gzhag par mi 'os pas gzhi nas	
spo ba byin te /	
de gzhi nas spo ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs pa	
de la / dge 'dun gyis chos kyi las mi	
'khrugs pa gzhag par mi 'os pas yang gzhi nas	
bslang ba byin te /	
mgu bar bya ba yang chos kyis byas la /	
phyung ba ni /	
chos ma yin pas na /	
gang zag 'di ni /	
phyogs gcig nag po zhes bya ste /	
ma dag pa ma bslang ba ste /	
ltung ba de las yongs su ma grol lo //	
yang /	
gang zag gzhan zhig dge 'dun lhag @257b ma'i ltung ba byung ba bcabs pa de la /	
dge 'dun gyis chos kyi las mi 'khrugs pa gzhag par mi 'os pas spo ba byin te /	
de spo ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
pa de la / dge 'dun gyis chos kyi las	
mi 'khrugs pa gzhag par mi 'os pas gzhi nas	
spo ba byin te /	
de gzhi nas spo ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs pa	
de la / dge 'dun gyis chos kyi las mi	
'khrugs pa gzhag par mi 'os pas yang gzhi nas	
bslang la mgu bar bya ba yang chos kyis byin	
de la / / phyung ba yang chos kyis byin na /	
gang zag 'di ni /	
nag po dang bral ba zhes bya ste /	
dag pa bslang ba ste /	
ltung ba de las yongs su grol lo //	
yang /	
gang zag gzhan zhig dge 'dun lhag ma'i ltung ba byung ba ma bcabs pa de la /	
dge 'dun gyis chos ma yin pa'i las 'khrugs pa	
gzhag par 'os pas mgu bar bya ba byin te	
/ de mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba ma	
bcabs pa de la /	
dge 'dun gyis chos ma yin pa'i las 'khrugs pa	
gzhag par 'os pas gzhi nas mgu bar bya ba	
byin te / de gzhi nas mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba ma bcabs	
pa de la / dge 'dun gyis chos ma yin pa'i @258a *//	
las 'khrugs pa gzhag par 'os pas yang gzhi nas	
bslang ste mgu bar bya ba chos ma yin pas	
byin la / phyung ba yang chos ma yin pas byas na /	
gang zag 'di ni /	
thams cad nag po zhes bya ste /	
ma dag pa ma bslang ba ste /	
ltung ba de las yongs su ma grol lo //	
yang /	
gang zag gzhan zhig dge 'dun lhag ma'i ltung ba byung ba ma bcabs pa de la /	
dge 'dun gyis chos kyi las mi 'khrugs pa gzhag	
par mi 'os pas mgu bar bya ba byin te	
/ de mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra bar byung ba ma	
bcabs pa de la /	
dge 'dun gyis chos ma yin pa'i las 'khrugs pa	
gzhag par 'os pas gzhi nas mgu bar bya ba	
byin te / de gzhi nas mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba ma bcabs	
pa de la / dge 'dun gyis chos ma yin	
pa'i las 'khrugs pa gzhag par 'os pas yang gzhi	
nas bslang nas mgu bar bya ba byin la /	
phyung ba yang chos ma yin pas byas na /	
gang zag 'di ni /	
phal cher nag po zhes bya ste /	
ma dag pa ma bslang pa ste /	
ltung ba de las yongs su ma grol lo; ;yang /	
gang zag gzhan zhig dge 'dun lhag ma'i ltung ba byung ba ma bcabs pa de la /	
dge 'dun gyis chos kyi las mi 'khrugs pa gzhag	
par mi 'os pas mgu bar bya ba byin te	
/ @258b de mgur bar bye ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba ma	
bcabs de la / dge 'dun gyis chos kyi las	
mi 'khrugs pa gzhag par mi 'os pas gzhi nas	
mgu bar bya ba byin te /	
de gzhi nas mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba ma bcabs	
pa de la dge 'dun gyis chos ma yin pa'i	
las 'khrugs pa gzhag par 'os pas yang gzhi nas	
bslang ste mgu bar bya ba byin la /	
phyung ba ni /	
chos ma yin pas byas na /	
gang zag 'di ni /	
phyed nag po zhes bya ste /	
ma dag pa ma bslang ba ste /	
ltung ba de las yongs su ma grol lo //	
yang /	
gang zag gzhan zhig dge 'dun lhag ma'i ltung ba byung ba ma bcabs pa de la /	
dge 'dun gyis chos kyi las mi 'khrugs pa gzhag	
par mi 'os pas mgu bar bya ba byin te	
/ de mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba ma	
bcabs pa de la /	
dge 'dun gyis chos kyi las mi 'khrugs pa gzhag	
par mi 'os pas gzhi nas mgu bar bya ba	
byin te / de gzhi nas mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba ma bcabs	
pa de la / dge 'dun gyis chos kyi las	
mi 'khrugs pa gzhag par mi 'os pas gzhi nas	
bslang ste mgu bar bya ba yin la /	
phyung ba ni /	
chos ma @259a *//	
yin pas byas na /	
gang zag 'di ni /	
phyogs gcig nag po zhes bya ste /	
ma dag pa ma bslang ba ste /	
ltung ba de las yongs su ma grol lo //	
yang /	
gang zag gzhan zhig dge 'dun lhag ma'i ltung ba byung ba ma bcabs pa de la /	
dge 'dun gyis chos kyi las mi 'khrugs pa gzhag	
par mi 'os pas mgu bar bya ba byin te	
/ de mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba ma	
bcabs pa de la /	
dge 'dun gyis chos kyi las mi 'khrugs pa gzhag	
par mi 'os pas gzhi nas mgu bar bya ba	
byin te; de gzhi nas mgu bar bya ba byed	
bzhin pa las / dge 'dun lhag ma'i ltung ba	
bar ma dang 'dra ba yang bzlas te byung ba	
ma bcabs pa de la /	
dge 'dun gyis chos kyi las mi 'khrugs pa gzhag	
par mi 'os pas yang gzhi nas bslang nas mgu	
bar bya ba byin te /	
phyung ba yang chos kyis byas na /	
gang zag 'di ni /	
nag po dang bral ba zhes bya ste /	
dag pa bslang ba ste /	
ltung ba de las yongs su grol lo //	
gang zag gnyis shig dge 'dun lhag ma'i ltung ba byung nas bshags par bya'o //	
bshags par bya'o //	
snyam pa las /	
de na gcig gis ni /	
bshags /	
gcig shos kyis ni /	
ma bshags na /	
de la ma bshags pa gang yin pa de /	
'dul ba las 'gal ba'i nyes byas rab tu mang po'i ltung ba 'chags su bcug la /	
de'i 'og tu spo ba @259b dang /	
gzhi nas spo ba dang /	
mgu bar bya ba byin nas dbyung bar bya'o //	
yang /	
gang zag gnyis shig dge 'dun lhag ma'i ltung ba byung nas /	
de gnyis gnas de nyid du gang zag gi mdun du bshags par bya'o //	
bshags par bya'o //	
snyam pa las /	
de na gcig gis ni /	
bshags la /	
gcig shos kyis ni /	
ma bshags na /	
de la ma bshags pa gang yin pa de /	
'dul ba las 'gal ba'i nyes byas rab tu mang	
po'i ltung ba 'chags su bcug la de'i 'og tu	
spo ba dang / gzhi nas spo ba dang /	
mgu bar bya ba byin te dbyung bar bya'o //	
gang zag gcig gi drung du ji lta ba bzhin du gnyis kyi 'am /	
mang po'i 'am /	
dge 'dun gyi yang de bzhin no //	
gnas de nyid du ji lta bar gnas gzhan yang de bzhin no //	
yang /	
gang zag gzhan zhig dge 'dun lhag ma'i ltung ba	
bcabs pa de la; dge 'dun gyis chos ma yin	
pa'i las 'khrugs pa gzhag par 'os pas spo ba	
byin te / de spo ba byed bzhin pa las /	
ltung ba gzhan shes te /	
des dge 'dun gyi nang du ma smras pa'i ltung ba gang yin pa de yang shes /	
des dge 'dun gyi nang du smras pa'i ltung ba gang yin pa de yang shes nas /	
des dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba byung ba bcabs pa dang /	
bdag la dge 'dun gyis chos ma yin pa'i las	
'khrugs pa gzhag par 'os pas spo ba byin te	
/ bdag spo ba byed bzhin pa las /	
ltung ba gzhan @260a *//	
shes te /	
bdag gis dge 'dun gyi nang du ma smras pa gang yin pa dang /	
bdag gis ltung ba gang la dge 'dun gyis chos	
ma yin pa'i las 'khrugs pa gzhag par 'os pas	
spo ba byin pa gang yin pa'i ltung ba de	
yang bdag gis shes kyi /	
tshe dang ldan pa dag /	
bdag gi ltung ba snga ma de dang /	
phyi ma 'di la chos kyi las mi 'khrugs pa	
gzhag par mi 'os pas spo ba legs par stsal	
du gsol / dge slong de rnams kyis de'i ltung ba snga ma la ni /	
chos kyi las mi 'khrugs pa gzhag par mi 'os pas spo ba byin /	
phyi ma de la ni /	
chos ma yin pa'i las 'khrugs pa gzhag par 'os pas spo ba byin te /	
de spo ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
nas / des de'i ltung ba gang la dge 'dun	
gyis chos ma yin pa'i las 'khrugs pa gzhag par	
'os pas spo ba byin pa de shes nas /	
des dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba byung ba bcabs pa dang /	
bdag la dge 'dun gyis chos ma yin pa'i las	
'khrugs pa gzhag par 'os pas spo ba byin te	
/ bdag spo ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba bcabs	
te / bdag gis ltung ba bar ma de dang /	
bdag gis gang la dge 'dun gyis @260b chos ma	
yin pa'i las 'khrugs pa gzhag par 'os pas spo	
ba byin pa yang shes kyi /	
tshe dang ldan pa dag /	
bdag gis ltung ba snga ma de la spo ba dang /	
ltung ba bar ma de la gzhi nas spo ba	
chos kyi las mi 'khrugs pa gzhag par mi 'os	
pas legs par stsal du gsol /	
dge slong de rnams kyis de'i ltung ba snga ma la ni /	
chos kyi las mi 'khrugs pa gzhag par mi 'os pas spo ba byin /	
ltung ba bar ma de la ni /	
chos ma yin pa'i las 'khrugs pa gzhag par 'os pas gzhi nas spo ba byin te /	
de gzhi nas spo ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs te	
/ des yang bzlas te byung ba'i ltung ba de yang shes /	
ltung ba bar ma gang la dge 'dun gyis chos	
ma yin pa'i las 'khrugs pa gzhag par 'os pas	
gzhi nas spo ba byin pas yang shes nas /	
des dge slong rnams la smras pa /	
tshe dang ldan pa dag /	
bdag gis dge 'dun lhag ma'i ltung ba ltung ba	
bar ma ltung ba snga ma dang 'dra ba byung	
ba bcabs pa shes te /	
bdag gis de la dge 'dun gyis chos ma yin	
pa'i las 'khrugs pa gzhag par 'os pas gzhi nas	
spo ba byin nas /	
bdag gzhi nas spo ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs te	
/ bdag gis yang bzlas pa'i ltung ba de yang shes /	
ltung ba bar ma ltung ba snga ma dang 'dra ba byung ba bcabs pas bdag gis @261a *//	
de la dge 'dun gyis chos ma yin pa'i las	
'khrugs pa gzhag par 'os pas gzhi nas spo ba	
byin pa de yang shes kyi /	
tshe dang ldan pa dag /	
bdag gi ltung ba bar ma de la gzhi nas spo ba dang /	
yang bzlas te byung ba 'di la yang gzhi nas	
bslang ba chos kyi las mi 'khrugs pa gzhag par	
mi 'os pas legs par stsal du gsol /	
dge slong de rnams kyis de'i ltung ba snga ma la ni /	
chos kyi las mi 'khrugs pa gzhag par mi 'os pas gzhi nas spo ba byin /	
yang bzlas pa'i ltung ba de la ni /	
chos ma yin pa'i las 'khrugs pa gzhag par 'os pa gzhi nas bslang ba byin no //	
yang /	
gang zag gzhan zhig dge 'dun lhag ma'i ltung ba byung ba de la /	
dge 'dun gyis chos ma yin pa'i las 'khrugs pa	
gzhag par 'os pas mgu bar bya ba byin te	
/ de mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba dang	
/ des ltung ba bar ma de dang /	
gang la dge 'dun gyis chos ma yin pa'i las	
'khrugs pa gzhag par 'os pas mgu bar bya ba	
byin pa yang shes nas /	
des dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba byung ba ma bcabs te /	
bdag gis de la dge 'dun gyis chos ma yin	
pa'i las 'khrugs pa gzhag par 'os pas mgu bar	
bya ba byin te /	
bdag mgu bar bya ba byed bzhin @261b pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba ma	
bcabs te / bdag gis ltung ba bar ma dang	
bdag gis ltung ba gang la dge 'dun gyis chos	
ma yin pa'i las 'khrugs pa gzhag par 'os pas	
mgu bar bya ba byin pa de yang shes kyi	
bcabs te / / tshe dang ldan pa dag /	
bdag gis ltung ba snga ma de la mgu bar bya ba dang /	
ltung ba bar ma 'di la gzhi nas mgu bar	
bya ba chos kyi las mi 'khrugs pa gzhag par	
mi 'os pas legs par stsal du gsol /	
dge slong de rnams kyis de'i ltung ba snga ma la ni /	
chos kyi las mi 'khrugs pa gzhag par mi 'os pas mgu bar bya ba byin /	
ltung ba bar ma 'di la ni /	
chos ma yin pa'i las 'khrugs pa gzhag par 'os pas gzhi nas mgu bar bya ba byin /	
de gzhi nas mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba ma bcabs	
te / de yang bzlas te byung ba'i ltung ba de dang /	
de'i ltung ba bar ma gang la dge 'dun gyis	
chos ma yin pa'i las 'khrugs pa gzhag par 'os	
pas gzhi nas mgu bar bya ba byin pa de	
yang shes nas / des dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba ltung ba	
bar ma ltung ba snga ma dang 'dra ba byung	
ba ma bcabs te /	
bdag gis de la dge 'dun gyis chos ma yin	
pa'i las 'khrugs pa gzhag par 'os pas gzhi nas	
mgu bar bya ba byin te /	
bdag @262a *//	
gzhi nas mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba ma bcabs	
te / bdag gis yang bzlas pa'i ltung ba de dang /	
bdag gis ltung ba bar ma gang la dge 'dun	
gyis chos ma yin pa'i las 'khrugs pa gzhag par	
'os pas gzhi nas mgu bar bya ba byin pa	
de yang shes kyi /	
tshe dang ldan pa dag /	
bdag gi ltung ba snga ma bar ma de la gzhi nas mgu bar bya ba dang /	
yang bzlas pa'i ltung ba 'di la gzhi nas bslang	
ste mgu bar bya ba chos kyi las mi 'khrugs	
pa gzhag par mi 'os pas legs par stsal du	
gsol / dge slong de rnams kyis de'i ltung ba	
snga ma bar ma la gzhi nas mgu bar bya	
gsol / ba dang / yang bzlas pa'i ltung ba	
'di la yang gzhi nas bslang ste mgu bar bya	
ba chos kyi las mi 'khrugs pa gzhag par mi	
'os pas byin no //	
shes pas lnga yin pa ji lta bar dran pas lnga dang /	
yid gnyis kyis lnga yang de bzhin no //	
sdom la /	
yang gzhan dag gis bcu gnyis dang //	
bzhi dag pa ni drug dang ni //	
sa chen po ni dag bya dag /	
gang zag bzhir ni bstan pa yin //	
yang /	
gang zag gzhan zhig dge 'dun lhag ma'i ltung ba ltung ba byung ba bcabs pa de la /	
dge 'dun gyis chos ma yin pa'i las 'khrugs pa gzhag par 'os pas spo ba byin te /	
de spo ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba @262b byung ba	
bcabs nas / des ltung ba bar ma de dang /	
de'i ltung ba gang la dge 'dun gyis chos ma	
yin pa'i las 'khrugs pa gzhag par 'os pas spo	
ba byin pa de yang shes nas des dge slong	
rnams la smras pa /	
tshe dang ldan pa dag /	
bdag la dge 'dun lhag ma'i ltung ba byung ba	
bcabs nas bdag gis de la dge 'dun gyis chos	
ma yin pa'i las 'khrugs pa gzhag par 'os pas	
spo ba byin te; bdag spo ba byed bzhin pa	
las / dge 'dun lhag ma'i ltung ba ltung ba	
bar ma ltung ba snga ma dang 'dra ba byung	
las / ba bcabs te / bdag gis ltung ba bar ma de dang /	
bdag gi ltung ba gang la dge 'dun gyis chos	
ma yin pa'i las 'khrugs pa gzhag par 'os pas	
spo ba byin pa de yang shes kyi /	
tshe dang ldan pa dag /	
bdag gi ltung ba snga ma de la spo ba dang /	
ltung ba bar ma 'di la gzhi nas spo ba	
chos kyi las mi 'khrugs pa gzhag par mi 'os	
pas legs par stsal du gsol /	
dge slong de rnams kyis de'i ltung ba snga ma de la ni /	
chos kyi las mi 'khrugs pa gzhag par mi 'os pas spo ba byin /	
ltung ba bar ma 'di la ni /	
chos ma yin pa'i las 'khrugs pa gzhag par 'os pas gzhi nas spo ba byin te /	
de gzhi nas spo ba byed bzhin pa las /	
dge 'dun lhag ma'i ltung ba bar ma dang 'dra ba yang bzlas te byung ba bcabs nas /	
des yang bzlas pa'i ltung ba de yang shes /	
de'i ltung ba bar ma gang la dge 'dun gyis chos ma yin pa'i las 'khrugs pa @263a *//	
gzhag par 'os pas gzhi nas spo ba byin pa de yang shes nas /	
des dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba ltung ba	
bar ma ltung ba snga ma dang 'dra ba byung	
ba bcabs te / bdag gi de la dge 'dun	
gyis chos ma yin pa'i las 'khrugs pa gzhag par	
'os pas gzhi nas spo ba byin te /	
bdag gzhi nas spo ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba bcabs nas	
bdag gis yang bzlas pa'i ltung ba de yang shes	
/ bdag gi ltung ba bar ma gang la dge	
'dun gyis chos ma yin pa'i las 'khrugs pa gzhag	
par 'os pas gzhi nas spo ba byin pa de	
/ yang shes kyi / tshe dang ldan pa dag /	
bdag gi ltung ba snga ma bar ma de la gzhi nas spo ba dang /	
yang bzlas pa'i ltung ba 'di la yang gzhi nas	
bslang ba chos kyi las mi 'khrugs pa gzhag par	
mi 'os pas legs par stsal du gsol /	
dge slong de rnams kyis de'i ltung ba snga ma la ni /	
chos kyi las mi 'khrugs pa gzhag par mi 'os pas gzhi nas spo ba byin /	
yang bzlas pa'i ltung ba de la ni /	
chos ma yin pa'i las 'khrugs pa gzhag par 'os pas gzhi nas bslang ba byin no //	
yang /	
gang zag gzhan zhig dge 'dun lhag ma'i ltung ba byung ba ma bcabs pa de la /	
dge 'dun gyis chos ma yin pa'i las 'khrugs pa	
gzhag @263b par 'os pas zhag drug gi mgu bar	
bya ba byin te /	
de mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba ma	
bcabs te / des ltung ba bar ma de yang shes /	
de'i ltung ba gang la dge 'dun gyis chos ma	
yin pa'i las 'khrugs pa gzhag par 'os pas mgu	
bar bya ba byin pa de yang shes nas /	
des dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba byung ba ma bcabs te /	
bdag gi de la dge 'dun gyis chos ma yin	
pa'i las 'khrugs pa gzhag par 'os pas zhag drug	
gi mgu bar bya ba byin nas /	
bdag mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
ltung ba snga ma dang 'dra ba byung ba ma	
bcabs te / bdag gi ltung ba bar ma de yang shes /	
bdag gi ltung ba gang la dge 'dun gyis chos	
ma yin pa'i las 'khrugs pa gzhag par 'os pas	
zhag drug gi mgu bar bya ba byin pa de	
yang shes kyi / tshe dang ldan pa dag bdag	
gi ltung ba snga ma de la mgu bar bya	
yang shes kyi / ba dang / ltung ba bar	
ma 'di la gzhi nas mgu bar bya ba chos	
kyi las mi 'khrugs pa gzhag par mi 'os pas	
legs par stsal du gsol /	
dge slong rnams kyis de'i ltung ba snga ma la ni /	
chos kyi las mi 'khrugs pa gzhag par mi 'os pas mgu bar bya ba byin /	
ltung ba bar ma 'di la ni /	
chos @264a *//	
ma yin pa'i las 'khrugs pa gzhag par 'os pas gzhi nas mgu bar bya ba byin te /	
de gzhi nas mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba ma bcabs	
te / des yang bzlas pa'i ltung ba de yang shes /	
de'i ltung ba bar ma gang la dge 'dun gyis	
chos ma yin pa'i las 'khrugs pa gzhag par 'os	
pas gzhi nas mgu bar bya ba byin pa de	
yang shes nas / des dge slong rnams la smras pa /	
tshe dang ldan pa dag /	
bdag la dge 'dun lhag ma'i ltung ba ltung ba	
bar ma ltung ba snga ma dang 'dra ba byung	
ba ma bcabs te /	
bdag gi de la dge 'dun gyis chos ma yin	
pa'i las 'khrugs pa gzhag par 'os pas gzhi nas	
mgu bar bya ba byin te /	
bdag gzhi nas mgu bar bya ba byed bzhin pa las /	
dge 'dun lhag ma'i ltung ba ltung ba bar ma	
dang 'dra ba yang bzlas te byung ba ma bcabs	
te / bdag gis yang bzlas pa'i ltung ba de yang shes /	
bdag gi ltung ba bar ma gang la dge 'dun	
gyis chos ma yin pa'i las 'khrugs pa gzhag par	
'os pas gzhi nas mgu bar bya ba byin pa	
de yang shes kyi /	
tshe dang ldan pa dag /	
bdag gi ltung ba snga ma bar ma de la gzhi nas mgu bar bya ba dang /	
yang bzlas pa'i ltung ba 'di la yang gzhi nas	
bslang ste mgu bar bya ba chos kyi las mi	
'khrugs pa gzhag par mi 'os pas @264b legs par	
stsal du gsol / dge slong de rnams kyis de'i	
ltung ba snga ma la gzhi nas mgu bar bya	
stsal du gsol / ba dang / yang bzlas pa'i	
ltung ba 'di la gzhi nas bslang ste mgu bar	
bya ba chos kyi las mi 'khrugs pa gzhag par	
mi 'os pas byin no //	
shes pas bzhi yin pa ji lta bar dran pas bzhi dang /	
yid kyis bzhi yang de bzhin no //	
spo ba po'i gang zag dge 'dun lhag ma'i ltung ba byung ba'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
gzhi dag par byas te 'dul ba dang /	
'gal ba'i nyes byas kyi ltung ba bshags na; spo ba spyod pa kho na yin no //	
spo ba phyed spyad pa'i gang zag dge 'dun lhag ma'i ltung ba byung ba'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
gzhi dag par bya ste /	
'dul ba dang 'gal ba'i nyes byas kyi ltung ba bshags na /	
de spo ba phyed spyad pa kho na yin no //	
spo ba phal cher spyad pa'i gang zag dge 'dun lhag ma'i ltung ba byung ba'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
gzhi dag par byas te 'dul ba dang 'gal ba'i nyes byas kyi ltung ba bshags na /	
de spo ba phal cher spyad pa kho na yin no //	
mgu par bya ba spyod pa'i gang zag dge 'dun lhag ma'i ltung ba byung ba'i skabs de /	
dge slong rnams @265a *//	
kyis bcom ldan 'das la gsol pa dang /	
bcom ldan 'das kyis bka' stsal pa /	
gzhi dag par byas te 'dul ba dang 'gal ba'i	
nyes byas kyi ltung ba bshags na; de mgu bar	
bya ba spyad pa kho na yin no //	
mgu bar bya ba phyed spyad pa'i gang zag dge 'dun lhag ma'i ltung ba byung ba'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
gzhi dag par byas te 'dul ba dang 'gal ba'i nyes byas kyi ltung ba bshags na /	
de mgu bar bya ba phyed spyad pa kho na yin no //	
mgu bar bya ba phal cher spyad pa'i gang zag	
dge 'dun lhag ma'i ltung ba byung ba'i skabs de	
/ dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
gzhi dag par byas te 'dul ba dang 'gal ba'i nyes byas kyi ltung ba bshags na /	
de mgu bar bya ba phal cher spyad pa kho na yin no //	
yang /	
gang zag gzhan zhig dge 'dun lhag ma'i ltung ba byung bar gyur te /	
ched du bsam ste khu ba phyung ba las gyur pa zhag gcig bcabs /	
lus kyi reg pa las gyur pa zhag gnyis bcabs /	
'khrig pa dang ldan pa smra ba las gyur pa zhag gsum bcabs /	
bsnyen bkur bsngags pa las gyur pa zhag bzhi bcabs /	
smyan byed pa las gyur pa zhag lnga bcabs /	
khang pa las gyur pa zhag drug bcabs /	
@265b khang chen las gyur pa zhag bdun bcabs /	
rtsa ba med pa las gyur pa zhag brgyad bcabs /	
bag tsam las gyur pa zhag dgu bcabs /	
dge 'dun gyi dbyen byed pa las gyur pa zhag bcu bcabs /	
de'i rjes su phyogs pa las gyur pa zhag bcu gcig bcabs /	
khyim sum 'byin pa las gyur ba zhag bcu gnyis bcabs /	
bka' blo mi bde ba las gyur pa zhag bcu gsum bcabs pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
ltung ba de rnams las lhag par mi bzad pa /	
lhag par lci ba /	
mngon par zhen pa drag pos byas pa gang yin pa de'i dbang du byas te /	
spo ba dang /	
gzhi nas spo ba dang /	
gzhi nas bslang ba dang /	
mgu bar bya ba byin te dbyung par bya'o //	
gang zag gi gzhi rdzogs so ////	
'dul ba gzhi /	
bam po don gsum pa /	
gzhi gsum gyi bsdus pa'i sdom la /	
mngon du smra dang drug dang ni //	
ma dag pa dang gleng ba dang //	
chos ma yin dang sh'akya dang //	
nad pa dang ni rtsod pa'o //	
spo ba'i gzhi'i sdom la /	
mngon du smra dang 'chag pa dang //	
stan rnams dang ni khang pa dang //	
tho gcig g-yogs par mi gnas dang //	
rab tu mi dbyung mi 'gro zhing //	
dge slong med pa'i gnas pa dang //	
kun gyi 'og tu sbyin bya ba'o //	
sangs rgyas bcom ldan 'das rgyal bu rgyal byed kyi tshal mgon @266a *//	
med zas sbyin gyi kun dga' ra ba na bzhugs so //	
dge slong rnams 'dod chags dang bral ba ma yin pas /	
dge 'dun lhag ma'i ltung ba byung ste /	
'gyod pa skyes nas bsam pa /	
da ltar bdag cag ltung ba dang bcas /	
'gyod pa dang bcas /	
'tsher ba dang bcas /	
yid la bcabs pa dang bcas /	
bya ba dang bcas pa ste /	
'dral bar byed ba /	
rma 'byin par byed pa /	
'dren mar byed pa /	
nag nog can du byed pa /	
ltung ba'i gzhi nas ma langs pa rnams kyis ji	
ltar rang bzhin du gnas pa'i dge slong rnams las	
mngon du smra ba dang /	
phyag dang /	
ldang ba dang /	
thal mo sbyar ba dang /	
'dud pa'i las kyang bdag gir bya /	
bram ze dang /	
khyim bdag dang ba can rnams las kyang /	
ston gyi thog ma dang /	
ltung ba'i thog ma dang /	
bsod snyoms kyi thog ma yongs su longs spyad pa bde ba yun thung ba'i phyir dmyal pa dang /	
dud 'gro dang /	
yi dvags rnams sdug bsngal yun ring por nyams su myong zhing 'khyams par 'gyur gyi /	
ma la bdag cag gis bslab pa phul ba 'bab bo //	
snyam nas de dag gis bslab pa phul nas babs te /	
rab tu 'byung bar 'dod pa'i skye bo la yang /	
shes ldan dag /	
tshangs par spyod pa ni /	
spyad dka'i /	
khyed rab tu 'byung ba thong zhig ces slu bar byed bas de rnams rab tu ma byung ngo //	
rab tu ma byung bas dge slong rnams nyung bar gyur /	
'grib @266b par gyur te /	
dge slong gi dge 'dun nyams par gyur //	
bsrabs par gyur to //	
sangs rgyas bcom ldan 'das rnams ni /	
mkhyen bzhin du rmed pa yin pas /	
sangs rgyas bcom ldan 'das kyis tshe dang ldan pa kun dga' bo la rmas pa /	
kun dga' bo /	
rgyu gang dang rkyen gang gis na da ltar dge slong nyung bar gyur /	
'grib par gyur te /	
dge slong gi dge 'dun nyams par gyur /	
bsrabs par gyur /	
de skabs de bcom ldan 'das la rgyas par gsol ba dang /	
de nas bcom ldan 'das 'di snyam du dgongs te /	
ma la ngas dge slong gi dge 'dun lhag ma'i	
ltung ba byung ba rnams rjes su gzung ba bca'	
bas lag nas drang ba dang 'dra ba sbyin par	
bya'o // snyam du dgongs nas /	
dge slong gi dge 'dun gyi gung la gdan bshams pa nyid la bzhugs so //	
bzhugs nas bcom ldan 'das kyis dge slong rnams la bka' stsal pa /	
dge slong dag /	
ngas dge 'dun lhag ma'i ltung ba byung ba rnams	
'gyod pa skyes te bslab pa phul nas babs so	
// zhes thos kyi /	
de'i phyir khyed kyis bstan pa gnas par bya ba'i phyir dang /	
dge slong gi dge 'dun lhag ma'i ltung ba byung	
ba de rnams la snying brtse ba'i phyir spo ba	
dang / gzhi nas spo ba dang /	
gzhi nas bslang ba dang /	
mgu bar bya ba dang /	
gzhi nas bslang ste mgu bar bya ba byin la dbyung bar bya'o //	
sbyin pa yang 'di ltar bya ste /	
gnas mal bshams la gand'i brdungs te dris pa'i tshig gis @267a *//	
dge slong rnams la yang dag par bsgo la /	
dge 'dun thams cad dam /	
tha ma med pa dge slong bzhi'i tshogs kyis dkyil 'khor par tshogs shing 'dus par gyur pa dang /	
dge 'dun lhag ma'i ltung ba byung ba'i dge slong des /	
rgan rim ji lta ba bzhin du 'dud pa byas la /	
rgan rim gyi mthar tsog tsog por 'dug ste /	
thal mo sbyar ba btud la spo ba gsol bar bya'o //	
gsol ba ni /	
'di ltar bya ste /	
dge 'dun btsun pa rnams gsan du gsol /	
bdag dge slong ming 'di zhes bgyi ba la ched	
du bsam ste khu ba phyung ba las gyur ba'i	
dge 'dun lhag ma'i ltung ba mang po 'di rnams	
byung ba zla ba phyed bcabs te /	
bdag dge slong ming 'di zhes bgyi ba la ched	
du bsam ste khu ba phyung ba las gyur ba'i	
dge 'dun lhag ma'i ltung ba mang po 'di rnams	
byung ba zla ba phyed bcabs pa dge 'dun las	
zla ba phyed kyi spo ba gsol na /	
dge 'dun btsun pa thugs brtse ba can thugs brtse bas nye bar bzung ste /	
bdag dge slong ming 'di zhes bgyi ba la ched du bsam ste /	
khu ba phyung ba las gyur ba'i dge 'dun lhag	
ma'i ltung ba mang po rnams phyung ba zla ba	
phyed bcabs pa la zla ba phyed kyi spo ba	
stsal du gsol / de skad lan gnyis lan gsum du brjod par bya'o //	
de nas dge slong gcig gis gsol ba byas te las bya'o //	
dge 'dun @267b btsun pa rnams gsan du gsol /	
dge slong ming 'di zhes bgyi ba la /	
ched du bsam ste khu ba phyung pa las gyur	
pa'i dge 'dun lhag ma'i ltung ba mang po byung	
ba zla ba phyed bcabs nas /	
dge slong ming 'di zhes bgyi ba la /	
ched du bsam ste khu ba phyung ba las gyur	
ba'i dge 'dun lhag ma'i ltung ba mang po 'di	
rnams byung ba zla ba phyed bcabs pa /	
dge 'dun las zla ba phyed kyi spo ba gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis dge slong ming 'di zhes bgyi ba la /	
ched du bsam ste khu ba phyung ba las gyur	
pa'i dge 'dun lhag ma'i ltung ba mang po 'di	
rnams byung ba zla ba phyed bcabs pa la zla	
ba phyed kyi spo ba stsol bar mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
dge slong ming 'di zhes bgyi ba 'di la /	
ched du bsam ste khu ba phyung ba las gyur	
pa'i dge 'dun lhag ma'i ltung ba mang po byung	
ba zla ba phyed bcabs nas /	
dge slong ming 'di zhes bgyi ba 'di la /	
ched du bsam ste khu ba phyung ba las gyur	
pa'i dge 'dun lhag ma'i ltung ba mang po 'di	
rnams byung ba zla ba phyed bcabs pa dge 'dun	
las zla ba phyed kyi spo ba gsol te /	
de'i slad du dge 'dun gyis dge slong ming 'di zhes bgyi ba la /	
ched du bsam ste khu ba phyung pa las gyur	
ba'i dge 'dun lhag ma'i ltung ba mang po 'di	
rnams byung ba zla ba phyed bcabs pa la @268a	
*// zla ba phyed kyi spo ba stsol bar mdzad na /	
tshe dang ldan pa gang dag /	
dge slong ming 'di zhes bgyi ba la ched du	
bsam ste khu ba phyung ba las gyur pa'i dge	
'dun lhag ma'i ltung ba mang po 'di rnams byung	
ba zla ba phyed bcabs pa la /	
zla ba phyed kyi spo ba stsol bar mdzad par bzod pa de dag ni /	
cang ma gsungs shig /	
gang zag mi bzod pa de dag ni /	
gsungs shig /	
'di ni /	
las brjod pa dang po yin te /	
de bzhin du las brjod pa gnyis pa dang gsum pa'i bar du brjod par bya'o //	
dge 'dun gyis bzod cing gnang nas dge 'dun gyis dge slong ming 'di zhes bgyi ba la /	
ched du bsam ste khu ba phyung ba las gyur	
pa'i dge 'dun lhag ma'i ltung ba mang po 'di	
rnams byung ba zla ba phyed bcabs pa la zla	
ba phyed kyi spo ba stsal lags te; 'di ltar	
cang mi gsung bas de de bzhin du 'dzin to	
// bcom ldan 'das kyis spo ba dang /	
gzhi nas spo ba sbyin par bya'o //	
zhes rgyas par bka' stsal pa dang /	
drug sde'i dge slong spo ba dang mgu bar bya	
ba spyod pa rnams kyis rang bzhin du gnas pa'i	
dge slong rnams las mngon du smra ba dang /	
phyag dang /	
ldang ba dang /	
thal mo sbyor ba dang /	
'dud pa'i las bdag gir byed pa la don nyung ba'i dge slong rnams smod par byed /	
gzhogs 'phyas byed /	
kha zer bar byed de /	
de ltar spo ba dang /	
mgu bar bya ba spyod pa rnams kyis rang bzhin	
@268b du gnas pa'i dge slong rnams las mngon du	
smra ba dang / phyag dang /	
ldang ba dang /	
thal mo sbyar ba dang /	
'dud pa'i las bdag gir byed pa ni /	
bzang po ma yin zhing 'tsham pa ma yin no //	
zhes pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
ngas spo ba dang /	
mgu bar bya ba spyod pa'i dge slong rnams kyi kun tu spyod pa'i chos bca' bar bya ste /	
spo ba dang /	
mgu bar bya ba spyod pa'i dge slong rnams kyis	
rang bzhin du gnas pa'i dge slong rnams las mngon	
du smra ba dang /	
phyag dang; ldang ba dang /	
thal mo sbyor ba dang /	
'dud pa'i las bdag gir mi bya'o //	
stan gcig la ma yin /	
stan mnyam par ma yin te /	
stan ches dma' ba blangs te 'dug par bya'o //	
'chag sar lhan cig bcag par mi bya /	
mdun du ma yin te /	
gal te 'chag sar 'chag na /	
gom pa bsri'o //	
bram ze dang khyim bdag gi khyim du 'gro bar mi bya'o //	
gal te 'gro na /	
phyi bzhin 'brang ba'i dge sbyong gi tshul du bya'o //	
steng g-yogs gcig tu gnas par mi bya'o //	
rab tu dbyung bar mi bya /	
bsnyen par rdzogs par mi bya /	
gnas mi sbyin /	
dge tshul mi gzhag /	
las mi bya /	
las byed par bsko bar mi bya /	
dge slong ma rnams la gdams ngag dpog par mi bya /	
dge slong ma rnams kyi gdams ngag 'bogs par bsko bar mi bya /	
sngon @269a *//	
bskos pa zhig yin na yang dge slong ma rnams la gdams ngag dpog par mi bya /	
dge slong la tshul khrims nyams pa dang /	
lta ba nyams pa dang /	
spyod pa nyams pa dang /	
'tsho ba nyams pas gleng bar mi bya /	
dran par mi bya ste /	
'dis gdams ngag dpog par mi bya /	
gso sbyong ma yin /	
dgag dbye ma yin /	
gsol ba ma yin /	
gsol ba dang gnyis ma yin te /	
gsol ba dang bzhi'i las mi bya'o //	
nang par sngar langs la sgo dbye bar bya'o //	
mar me'i sdong bu bsal la gtsug lag khang chag chag gdab par bya'o //	
phyag dar bya /	
ba'i lci ba 'jam pos byug par bya'o //	
chab kung sa dang snam phyis phyag dar byas la	
sa dang lo ma'am dus dang mthun pa'i chu bsil	
ba gzhag par bya'o //	
wa kha dag bsal bar bya'o //	
dus shes par bya ste /	
stan gding bar bya'o //	
bdug pa dang por phor gzhag par bya'o //	
gal te ston pa'i yon tan bsgrag par bya bar nus na /	
bdag nyid kyis bya'o //	
gal te ma nus na /	
'chad pa po la gsol ba gdab par bya'o //	
kha zas kyi g-yos la brtags te g-yos zin na /	
khang pa'i steng du 'dzegs te gand'i brdung par bya'o //	
sos ka tsha ba'i dus su bsil yab blangs te dge slong rnams la g-yab par bya'o //	
de'i 'og tu bsnyen par rdzogs pa thams cad kyi ni tha ma /	
bsnyen par ma rdzogs pa rnams kyi gong du spyod lam zhig bas 'dug @269b ste /	
dge slong ma yin pa'i 'du shes bzhag la zas bca' bar bya'o //	
zas kyi bya ba byas nas gnas mal rnams skyabs yod par brtul bar bya'o //	
lhung bzed kyi gzhi yang byi dor bya'o //	
dus shes par byas la de bzhin gshegs pa'i dbu skra dang /	
sen mo'i mchod rten rnams byi dor bya'o //	
ba'i lci ba 'jam pos byug par bya'o //	
dgongs ka'i dus su yang gnas mal bsham par bya'o //	
pog phor nye bar gzhag par bya'o //	
ston pa'i yon tan yang dag par bsgrag pa zhes bya ba'i bar gong ma bzhin du bya'o //	
dge bskos rnams ji skad brjod pa bzhin du dge 'dun btsun pa rnams gsan du gsol /	
deng du zla ba phyed kyi tshes bcu yang 'das lags so //	
zhes bya ba de lta bu la sogs pa nyi ma brjod par bya'o //	
de nas spo ba brjod par bya ste /	
dge 'dun btsun pa rnams gsan du gsol /	
bdag dge slong ming 'di zhes bgyi ba la /	
dge 'dun lhag ma'i ltung ba 'di lta bu dang /	
'di lta bu byung ba dus 'di tsam zhig tu bcabs pa dang /	
bdag la dge 'dun gyis dus 'di tsam zhig gi spo ba stsal ba de las /	
dus 'di tsam zhig ni /	
bdag gis spyad lags te /	
lhag ma yang spyad par bgyi na /	
dge 'dun btsun pa rnams kyis bdag la spo ba	
po dang mgu bar bgyi ba spyod pa lags par	
gzung du gsol / bcom ldan 'das kyis spo ba brjod par bya'o //	
zhes gsungs pa dang /	
glo bur du 'ongs pa rnams la mi brjod pas bcom ldan 'das @270a *//	
kyis bka' stsal pa /	
glo bur du 'ongs pa rnams la brjod par bya'o //	
bcom ldan 'das kyis glo bur du 'ongs pa rnams la spo bar brjod par bya'o //	
zhes gsungs pa dang /	
dge slong glo bur ba zhig 'ongs nas /	
des re zhig lhung bzed dang /	
chos gos kyang mkhos su ma phab par de'i mdun du sbo ba bo 'dug nas smras pa /	
tshe dang ldan pa dgongs su gsol /	
bdag dge slong ming 'di zhes bgyi ba la /	
dge 'dun lhag ma'i ltung ba byung ba zhes bya ba nas tshe dang ldan pa /	
bdag la spo ba por gzung du gsol zhes bya ba'i bar gong ma bzhin du'o //	
des de la kun nas dkris bas smras pa /	
mi gti mug can spo ba yang mi dgos /	
khyod kyang mi dgos kyi /	
nga'i mdun du ma 'dug par song /	
de ngo tsha ba snying la phog pas ngo smad	
nas spyod lam dal gyis dge slong de'i drung nas	
song ngo // skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
glo bur du 'ongs pa'i dge slong gis lhung bzed	
dang chos gos mkhos su ma phab par brjod par	
mi bya'o // gzhan yang /	
re re la yang brjod par mi bya'o //	
'on kyang dge 'dun thams cad tshogs shing mthun par gyur pa la'o //	
dge 'dun thams cad tshogs nas bcom ldan 'das kyis bka' stsal pa /	
gand'i brdungs pa na ji snyed tshogs ba la brjod par bya'o //	
'dis dge slong med pa'i gtsug lag khang du 'gro bar mi @270b bya'o //	
gal te song na der gnas par mi bya'o //	
dgongs kar dus ji lta ba bzhin du chu dron po'am /	
bsil bas dge slong rnams kyi rkang pa bkru bar bya'o //	
gal te mi 'dod na /	
snum gyis byug bar bya'o //	
de nas dran ba nye bar bzhag ste ldang ba'i 'du shes kyis nyal bar bya'o //	
spo ba dang mgu bar bya bar spyod pa'i dge	
slong rnams kyis kun tu spyod pa'i chos ji ltar	
bcas pa yang dag par blangs te 'jug par mi	
byed na / 'gal tshabs can du 'gyur ro //	
dge slong rnams kyis de la gnas khang ma bskos /	
rnyed pa ma byin pa dang /	
bcom ldan 'das kyis bka' stsal pa /	
thams cad kyi 'og tu de'i gnas khang bsko bar bya /	
thams cad kyi 'og tu rnyed pa sbyin par bya'o //	
sdom la /	
drug cu dang ni brgyad dag dang //	
nyi shur gang zag bya ba dang //	
dge 'dun la ni mgu spyad dang //	
sha 'khon can dang 'ong ba'o //	
drug sde'i dge slong spo ba dang mgu bar bya	
ba spyod pa rnams kyis dge slong rnams la spo	
ba byin pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
spos ba'i dge slong bzhis spo ba sbyin par mi bya ste /	
spos pa gsum dang rang bzhin du gnas pa gcig gis ma yin /	
spos pa gnyis dang rang bzhin du gnas pa gnyis kyis ma yin /	
spos pa gcig dang rang bzhin du gnas pa gsum gyis ma yin te /	
'on kyang thams cad yongs su dag pa /	
lta ba mtshungs pa rnams kyis dge slong la spo ba @271a *//	
sbyin par bya'o //	
spos pa rnams kyis ji lta ba bzhin du gzhi nas spo ba dang /	
mgu bar bya ba spyod pa dang /	
mgu bar bya ba spyad pa dang /	
bslab pa byin pa rnams kyis kyang de bzhin no //	
spo ba ji lta ba bzhin du gzhi nas spo ba dang /	
gzhi nas bslang ste spo ba dang /	
gzhi nas mgu bar bya ba dang /	
gzhi nas bslang ste mgu bar bya ba yang de bzhin no //	
drug sde'i dge slong spo ba dang /	
mgu bar bya ba spyod pa rnams kyis dge slong rnams 'byin par byed pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
spos pa nyi shus dge slong dbyung bar mi bya ste /	
spos pa bcu dgu dang rang bzhin du gnas pa gcig gis ma yin //	
spos pa rnams kyis ji lta ba bzhin du spo ba spyod pa dang /	
mgu bar bya ba spyod ma yin pa nas /	
de bzhin du rang bzhin du gnas pa bcu dgu	
dang spos pa gcig gis ma yin zhes bya ba'i	
bar du'o / spos pa rnams kyis ji lta ba bzhin du spo ba spyod pa dang /	
mgu bar bya ba spyod pa dang /	
mgu bar bya ba spyad pa dang /	
bslab pa byin pa rnams kyis kyang de bzhin no //	
drug sde'i dge slong spo ba dang /	
mgu bar bya ba spyod pa rnams kyis dge slong	
spos pa rnams kyi drung du spo ba spyod pa'i	
skabs de / dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong gis spos pa bzhi'i drung du spo ba spyad par mi bya ste /	
spos @271b pa gsum pa dang rang bzhin du gnas pa gcig la ma yi /	
spos pa gnyis dang rang bzhin dug nas pa gnyis la ma yin /	
spos pa gcig dang rang bzhin du gnas pa gsum la ma yin te /	
'on kyang thams cad yongs su dag pa /	
lta ba mtshungs pa rnams kyis drung du spo ba spyod par bya'o //	
spos pa rnams la ji lta ba bzhin du spo ba spyad pa dang /	
mgu bar bya ba spyad pa dang /	
mgu bar bya ba spyad pa dang /	
bslab pa byin pa rnams la yang de bzhin no //	
spo ba ji lta ba bzhin du gzhi nas spo ba dang /	
gzhi nas bslang ste spo ba dang /	
mgu bar bya ba dang /	
gzhi nas mgu bar bya ba dang /	
gzhi nas bslang ste mgu bar bya ba yang de bzhin no //	
drug sde'i dge slong spo ba dang /	
mgu bar bya ba spyad pa rnams gtsug lag khang	
stong pa zhig tu dong nas spo ba spyad pa	
de rnams dge slong dag gis mthong nas smras pa	
/ tshe dang ldan pa dag /	
gtsug lag khang 'dir ci /	
khyed cag gnas sam /	
de rnams kyis smras pa /	
'dir bdag cag mi gnas te /	
'on kyang spo ba spyod do //	
de rnams kyis smras pa /	
khyed cag ni /	
spo ba spyod pa ma yin te /	
'on kyang 'chab pa yin no //	
de rnams kyis gnad la phab pas cang mi smra bar 'dug pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
khang stong du spo ba spyod par mi bya ste /	
gang na dge slong gcig gam /	
gnyis sam /	
gsum yod par yang ma yin te /	
'on kyang gang na yongs su dag @272a *//	
pa /	
lta ba mtshungs pa'i dge slong bzhi gnas pa de spo ba spyad par bya'o //	
spo ba ji lta ba bzhin du gzhi nas spo ba dang /	
gzhi nas bslang ba dang /	
mgu bar bya ba dang /	
gzhi nas mgu bar bya ba dang /	
gzhi nas bslang ste mgu bar bya ba yang de bzhin no //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa /	
'di ltar /	
dge slong spo ba dang /	
mgu bar bgyi ba spyod pa rnams kyis dge slong 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa rnams mchi zhing /	
de rnams ngo tsha ma mchis pas mtho btsam pa'i slad du bdag cag la gleng bar bgyid /	
dran par bgyid do //	
zhes thos na /	
de rnams kyis de dag la ji ltar bsgrub par bgyi /	
bcom ldan 'das kyis bka' stsal pa /	
nye bar 'khor /	
dge slong spo ba dang /	
mgu bar bya ba spyod pa rnams kyis 'thab krol byed pa'i dge slong rnams 'ong ba thos na /	
dge slong gi mdun du spo ba phyir dbul bar bya'o //	
dbul ba ni /	
'di ltar bya ste /	
'dud pa byas la tsog tsog por 'dug ste thal mo sbyar ba btud la tshig 'di skad ces /	
tshe dang ldan pa dgongs su gsol /	
bdag ming 'di zhes bgyi ba la /	
dge 'dun lhag ma'i ltung ba 'di lta bu dang /	
'di lta bu byung ba dus 'di srid cig tu bcabs pa dang /	
bdag la dge 'dun gyis 'dus 'di tsam gyi spo ba stsal te /	
bdag spo @272b ba bgyid pa las /	
dge slong 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa de dag mchi zhing de	
rnams ngo tsha med pas mtho btsam pa'i phyir bdag	
la gleng bar bgyid /	
dran par bgyid do //	
zhes thos nas /	
spos pa'i dge slong bdag ming 'di zhes bgyi ba'i spo ba de /	
tshe dang ldan pa'i mdun du phyir dbul bar bgyi'o //	
dus 'di tsam ni /	
bdag gis spyad lags so //	
dus 'di tsam ni /	
spyad par bgyi ste /	
tshe dang ldan pas bdag rang bzhin du gnas par gzung du gsol /	
de nas yang phas kyi rgol ba song zhing 'jigs	
pa dang bag tsha ba med nas de bzhin du	
rang bzhin du gnas pa'i dge slong gi mdun du	
des spo ba blang bar bya'o //	
blang ba ni /	
'di ltar bya ste /	
'dud pa byas la tsog tsog por 'dug ste thal mo sbyar ba btud nas tshig 'di skad ces /	
tshe dang ldan pa dgongs su gsol /	
bdag dge slong ming 'di zhes bgyi ba la /	
dge 'dun lhag ma'i ltung ba 'di lta bu dang /	
'di lta bu byung ba dus 'di srid cig tu bcabs pa dang /	
bdag la dge 'dun gyis dus 'di tsam gyi spo ba stsal te /	
bdag spo ba bgyid pa las /	
dge slong 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa dag mchi zhing /	
de rnams ngo tsha ba med pas mtho ba tsam pa'i phyir bdag la gleng par bgyid /	
dran par bgyid do //	
zhes thos nas bdag gi spo ba spyad pa de /	
dge slong gi /	
@273a *// mdun du phyir phul ba /	
bdag dge slong ming 'di zhes bgyi ba'i spo ba de /	
tshe dang ldan pa'i mdun du blang bar bgyi ste /	
dus 'di tsam ni /	
bdag gis spyad lags so //	
dus 'di tsam ni /	
bdag gis spyad par bgyi lags kyi /	
tshe dang ldan pas bdag la spo ba lags par gzung du gsol //	
spo ba ji lta ba bzhin du gzhi nas spo ba dang /	
gzhi nas bslang ste spo ba dang /	
mgu bar bya ba dang /	
gzhi nas mgu bar bya ba dang /	
gzhi nas bslang ste mgu bar bya ba yang de bzhin no //	
spo ba'i gzhi rdzogs so ////	
gso sbyong gzhag pa'i gzhi'i sdom ni /	
ma dag gso sbyong dge slong dang /	
mo'u 'gal gyis ni nyams pa dang //	
de nas ston pas smad pa dang //	
dge 'dun gyis bor gso sbyong ngo //	
sdom gyi tshigs su bcad pa 'di ni /	
yul tsam par gso sbyong gi mdo rgyas par gsungs te /	
gso sbyong gi mdo de yang lung bar ma yang dag par 'gro ba'i le'u las 'byung ngo //	
sdom ni /	
gleng dang dran pa nyid dang ni //	
skabs dang smrar ni mi gzhug dang //	
gdams pa rab tu gzhag pa dang //	
gso sbyong dang ni dgag dbye'o //	
bcom ldan 'das kyis dge 'dun gyi gnas brtan gyis	
zla ba phyed phyed kyi so sor thar pa'i mdo	
gdon pa gdon par bya'o //	
zhes gsungs pas /	
dge bskos kyis dge 'dun gyi gnas brtan gyi mdun du 'dug ste smras pa /	
gnas brtan /	
so sor thar pa'i mdo gdon pa thon cig /	
des smras pa /	
tshe dang ldan @273b pa /	
re zhig dge slong gi 'khor ma dag go /	
'di na gnas brtan gyis su zhig ma dag par gzigs /	
re zhig khyod nyid yin no //	
gnas brtan gyis bdag la ji ltar gzigs /	
lha'i mig gis so /	
de 'dir dge slong rnams kyis lha'i mig gis mthong nas gleng bar byed /	
dran par byed pa ni /	
kyi hud bdag ma rung ngo //	
snyam pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal pa /	
dge slong dag /	
lha'i mig ni /	
tha snyad du bya ba ma yin te /	
de lta bas na /	
dge slong gis lha'i mig gis bltas te dge slong la gleng ba dang /	
dran par mi bya'o //	
dge slong gis lha'i mig gis bltas te dge slong la gleng ba dang dran par byed na /	
'gal tshabs can du 'gyur ro //	
lha'i mig gis ji lta bar lha'i rna bas kyang de bzhin no //	
yang dge bskos des dge 'dun gyi gnas brtan gyi mdun du 'dug nas smras pa /	
gnas brtan /	
so sor thar pa'i mdo gdon pa thon cig /	
des smras pa /	
tshe dang ldan pa /	
re zhig dge slong gi 'khor ma dag go /	
gnas brtan 'di na ma dag pa su zhig lags /	
re zhig khyod nyid yin no //	
gnas brtan /	
khyod kyis dge 'dun gyi dbus su bdag gi mgor	
gtun shing gis brdeg pa ji ga srid lags sam	
/ ae ma'o kyi hud khyod kyis bdag la lkog tu gleng du chog /	
de cang mi smra bar 'dug pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
lkog tu gleng bar bya ste /	
dge 'dun @274a *//	
gyi dbus su ni /	
ma yin no //	
gal te lkog tu gleng pa na mi dran zhes zer na /	
dran par bya'o //	
dran par byas pa las /	
gal te khro bar byed na /	
skabs 'byed du gzhug go /	
skabs 'byed du bcug pa las gzhan nas gzhan du sgyur bar byed nas /	
bcom ldan 'das kyis bka' stsal pa /	
smrar mi gzhug go /	
smrar ma bcug kyang de bzhin du gzhan nas gzhan du bsgyur nas /	
bcom ldan 'das kyis bka' stsal pa /	
'di gdams ngag dang /	
gso sbyong dang /	
dgag dbye gzhag par bya'o //	
chos ma yin pa'i gcig dang chos kyi gcig gso sbyong gzhag pa dang /	
chos ma yin pa'i gnyis dang chos kyi gnyis dang /	
chos ma yin pa'i gsum dang chos kyi gsum dang /	
chos ma yin pa'i bzhi dang chos kyi bzhi dang /	
chos ma yin pa'i lnga dang chos kyi lnga dang /	
chos ma yin pa'i drug dang chos kyi drug dang /	
chos ma yin pa'i bdun dang chos kyi bdun dang /	
chos ma yin pa'i brgyad dang chos kyi brgyad dang /	
chos ma yin pa'i dgu dang chos kyi dgu dang /	
chos ma yin pa'i bcu dang chos kyi bcu'i gso sbyong gzhag pa'o //	
chos ma yin pa'i gcig dang chos kyi gcig gi gso sbyong gzhag pa gang zhe na /	
gzhi med pa'i byas pa gso sbyong gzhag pa ni /	
chos ma yin pa'i gso sbyong gzhag pa yin no //	
gzhi dang bcas pa'i byas pas gso sbyong gzhag pa ni /	
chos kyi gso sbyong gzhag pa yin te /	
'di ni /	
chos ma yin pa'i @274b gcig dang /	
chos kyi gso sbyong gzhag pa gcig yin no //	
chos ma yin pa'i gnyis dang chos kyi gnyis kyi gso sbyong gzhag pa gang zhe na /	
gzhi med pa'i byas pa dang /	
gzhi med pa'i ma byas pas gso sbyong gzhag pa ni /	
chos ma yin pa'i gso sbyong gzhag pa yin no /	
gzhi dang bcas pa'i byas pa dang /	
gzhi dang bcas pa'i ma byas pas gso sbyong gzhag pa ni /	
chos kyi gso sbyong gzhag pa yin te /	
'di ni /	
chos ma yin pa'i gnyis dang /	
chos kyi gnyis kyi gso sbyong gzhag pa yin no //	
chos ma yin pa'i gsum dang chos kyi gsum gyi gso sbyong gzhag pa gang zhe na /	
gzhi med pa'i byas pa dang /	
gzhi med pa'i ma byas pa dang /	
gzhi med pa'i byas pa dang ma byas pas gso sbyong gzhag pa ni /	
chos ma yin pa'i gso sbyong gzhag pa yin no //	
gzhi dang bcas pa'i byas pa dang /	
gzhi dang bcas pa'i ma byas pa dang /	
gzhi dang bcas pa'i byas pa dang ma byas pas gso sbyong gzhag pa ni /	
chos kyi gso sbyong gzhag pa yin te /	
'di ni /	
chos ma yin pa'i gsum dang chos kyi gsum gyi gso sbyong gzhag pa yin no //	
chos ma yin pa'i bzhi dang chos kyi bzhi'i gso sbyong gzhag pa gang zhe na /	
gzhi med pa'i tshul khrims nyams pa dang /	
lta ba nyams pa dang /	
spyod pa nyams pa dang /	
'tsho pa nyams pas gso sbyong gzhag pa ni /	
chos ma yin pa'i gso sbyong gzhag pa yin no //	
gzhi dang bcas pa'i tshul khrims nyams pa dang /	
lta ba nyams pa dang /	
spyod pa nyams pa dang /	
@275a *// 'tsho ba nyams pas gso sbyong gzhag pa ni /	
chos kyi gso sbyong gzhag pa yin te /	
'di ni /	
chos ma yin pa'i bzhi dang chos kyi bzhi'i gso sbyong gzhag pa yin no //	
chos ma yin pa'i lnga dang chos kyi lnga'i gso sbyong gzhag pa gang zhe na /	
gzhi med pa'i phas pham pa dang /	
dge 'dun lhag ma dang /	
ltung byed dang /	
so sor bshags pa dang /	
nyes byas kyis gso sbyong gzhag pa ni /	
chos ma yin pa'i gso sbyong gzhag pa yin no //	
gzhi dang bcas pa'i phas pham pa dang /	
dge 'dun lhag ma dang /	
ltung byed dang /	
so sor bshags pa dang /	
nyes byas kyis gso sbyong gzhag pa ni /	
chos kyi gso sbyong gzhag pa yin te /	
'di ni /	
chos ma yin pa'i lnga dang /	
chos kyi lnga'i gso sbyong gzhag pa yin no //	
chos ma yin pa'i drug dang chos kyi drug gi gso sbyong gzhag pa gang zhe na /	
gzhi med pa'i byas pa dang /	
gzhi med pa'i ma byas pa dang /	
gzhi med pa'i byas pa dang ma byas pa dang /	
gzhi med pa'i lhag ma dang bcas pa byas pa dang /	
gzhi med pa'i lhag ma dang bcas pa ma byas pa dang /	
gzhi med pa'i lhag ma dang bcas pa byas pa dang ma byas pas gso sbyong gzhag pa ni /	
chos ma yin pa'i gso sbyong gzhag pa yin no //	
gzhi dang bcas pa'i byas pa dang /	
gzhi dang bcas pa'i ma byas pa dang /	
gzhi dang bcas pa'i ma byas pa dang ma byas pa dang /	
gzhi dang bcas pa'i lhag ma dang bcas pa byas pa dang /	
gzhi dang bcas @275b pa'i lhag ma dang bcas pa ma byas pa dang /	
gzhi dang bcas pa'i lhag ma dang bcas pa byas	
pa dang ma byas pas gso sbyong gzhag pa ni	
/ chos kyi gso sbyong gzhag pa ste /	
'di dag ni /	
chos ma yin pa drug dang chos kyi drug gi gso sbyong gzhag pa yin no //	
chos ma yin pa'i bdun dang chos kyi bdun gyi gso sbyong gzhag pa gang zhe na /	
gzhi med pa'i tshul khrims nyams pa dang /	
lta ba nyams pa dang /	
spyod pa nyams pa dang /	
'tsho ba nyams pa dang /	
gzhi med pa'i mthong ba dang /	
thos pa dang /	
dogs pas gso sbyong gzhag pa ni /	
chos ma yin pa'i gso sbyong gzhag pa yin no //	
gzhi dang bcas pa'i tshul khrims nyams pa dang /	
lta ba nyams pa dang /	
spyod pa nyams pa dang /	
'tsho ba nyams pa dang /	
gzhi dang bcas pa'i mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
'di dag ni /	
chos ma yin pa'i bdun dang chos kyi bdun gyi gso sbyong gzhag pa yin no //	
chos ma yin pa'i brgyad dang chos kyi brgyad kyi gso sbyong gzhag pa gang zhe na /	
gzhi med pa'i phas pham pa dang /	
dge 'dun lhag ma dang /	
ltung byed dang /	
so sor bshags pa dang /	
nyes bcas dang /	
gzhi med pa'i mthong ba dang /	
thos pa dang /	
dogs pas gso sbyong gzhag pa ni /	
chos ma yin pa'i gso sbyong gzhag pa yin no //	
gzhi dang bcas pa'i phas pham pa dang /	
dge 'dun lhag ma dang /	
ltung byed dang /	
so sor bshags pa dang /	
nyes byas @276a *//	
dang /	
gzhi dang bcas pa'i mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
'di dag ni /	
chos ma yin pa'i brgyad dang chos kyi brgyad kyi gso sbyong gzhag pa yin no //	
chos ma yin pa'i dgu dang chos kyi dgu'i gso sbyong gzhag pa gang zhe na /	
gzhi med pa'i byas pa dang /	
gzhi med pa'i ma byas pa dang /	
gzhi med pa'i byas pa dang ma byas pa dang /	
gzhi med pa'i lhag ma dang bcas pa byas pa dang /	
gzhi med pa'i lhag ma dang bcas pa ma byas pa dang /	
gzhi med pa'i lhag ma dang bcas pa byas pa dang ma byas pa dang /	
gzhi med pa'i lhag ma med pa byas pa dang /	
gzhi med pa'i lhag ma med pa ma byas pa dang /	
gzhi med pa'i lhag ma med pa byas pa dang ma byas pas gso sbyong gzhag pa ni /	
chos ma yin pa'i gso sbyong gzhag pa yin no //	
gzhi dang bcas pa'i byas pa dang /	
gzhi dang bcas pa'i ma byas pa dang /	
gzhi dang bcas pa'i byas pa dang ma byas pa dang /	
gzhi dang bcas pa'i lhag ma dang bcas pa byas pa dang /	
gzhi dang bcas pa'i lhag ma dang bcas pa ma byas pa dang /	
gzhi dang bcas pa'i lhag ma dang bcas pa dang ma byas pa dang /	
gzhi dang bcas pa'i lhag ma med pa byas pa dang /	
gzhi dang bcas pa'i lhag ma med pa ma byas pa dang /	
gzhi dang bcas pa'i lhag ma med pa byas pa dang ma byas pas gso sbyong gzhag pa ni /	
chos kyi @276b gso sbyong gzhag pa yin te /	
'di dag ni /	
chos ma yin pa'i dgu dang chos kyi dgu'i gso sbyong gzhag pa yin no //	
chos ma yin pa'i bcu dang chos kyi bcu'i gso sbyong gzhag pa gang zhe na /	
phas pham pa ma yin /	
phas pham pa'i gtam gyi gleng gzhi ma yin /	
bslab pa spong ba ma yin /	
bslab pa spong ba'i gtam gyi gleng gzhi ma yin /	
dge 'dun spong ba ma yin /	
dge 'dun spong ba'i gtam gyi gleng gzhi ma yin /	
tshul khrims nyams pa ma yin /	
lta ba nyams pa ma yin /	
spyod pa nyams pa ma yin /	
'tsho ba nyams pa ma yin no //	
phas pham pa ma yin pa ji lta bu zhe na /	
dge slong gis rnam pa gang dag dang /	
rtags gang dag dang /	
mtshan ma gang dag gis phas pham pa'i ltung ba	
byung bar 'gyur ba'i rnam pa de dag gis de	
la phas pham pa'i ltung ba byung bar ma mthong	
zhing / rtags de dag gis ma yin /	
mtshan ma de dag gis ma yin la /	
des ma mthong ba dang /	
ma thos pa dang /	
mi dogs pas gso sbyong gzhag pa ni /	
chos ma yin pa'i gso sbyong gzhag pa yin te /	
de lta bu ni /	
phas pham pa ma yin pa'o //	
phas pham pa'i gtam gyi gleng gzhi ma yin pa ji lta bu zhe na /	
'di lta ste /	
dge slong rab tu mang po tshogs shing 'dus la /	
gtam smra ba de yang de las byung ba ma yin /	
de gleng ba'i skabs la bab pa ma yin zhing /	
dge slong de rnams kyang stan las langs nas so sor dong ba dang /	
des ma mthong ba dang /	
ma thos pa dang /	
mi dogs pas gso sbyong gzhag pa ni /	
chos ma yin pa'i gso sbyong @277a *//	
gzhag pa yin te /	
de lta bu ni /	
phas pham pa'i gtam gyi gleng gzhi ma yin pa'o //	
bslab pa spong ba ma yin pa ji lta bu zhe na /	
dge slong gis rnam pa gang dag dang /	
rtags gang dag dang /	
mtshan ma gang dag gis bslab pa spong bar byed	
pa'i rnam pa de dag gis de bslab pa spong	
bar ma mthong zhing /	
rtags de dag gis ma yin /	
mtshan ma de dag gis ma yin la /	
des ma mthong ba dang /	
ma thos pa dang /	
mi dogs pas gso sbyong gzhag pa ni /	
chos ma yin pa'i gso sbyong gzhag pa yin te /	
de lta bu ni /	
bslab pa spong ba ma yin pa'o //	
bslab pa spong ba'i gtam gyi gleng gzhi ma yin pa ji lta bu zhe na /	
'di lta ste /	
dge slong rab tu mang po tshogs shing 'dus la /	
gtam smra ba de yang de las byung ba ma yin /	
de gleng ba'i skabs la bab pa ma yin zhing /	
dge slong de rnams kyang stan las langs nas so sor dong ba dang /	
des ma mthong ba dang /	
ma thos pa dang /	
mi dogs pas gso sbyong gzhag pa ni /	
chos ma yin pa'i gso sbyong gzhag pa yin te /	
de lta bu ni /	
bslab pa spong ba'i gtam gyi gleng gzhi ma yin pa'o //	
dge 'dun spong ba ma yin pa ji lta bu zhe na /	
dge slong gis rnam pa gang dag dang /	
rtags gang dag dang /	
mtshan ma gang dag gis dge 'dun spong bar byed	
pa'i rnam ba de dag gis dge 'dun spong bar	
byed par ma mthong zhing /	
rtags de dag gis ma yin /	
mtshan ma de dag gis ma yin la /	
des ma mthong ba dang /	
ma thos pa dang /	
mi @277b dogs pas gso sbyong gzhag pa ni /	
chos ma yin pa'i gso sbyong gzhag pa yin te /	
de lta bu ni /	
dge 'dun spong ba ma yin pa'o //	
dge 'dun spong ba'i gtam gyi gleng gzhi ma yin pa ji lta bu zhe na /	
'di lta ste /	
dge slong rab tu mang po tshogs shing 'dus la /	
gtam smra ba de yang de las byung ba ma yin te /	
de gleng ba'i skabs la bab pa ma yin zhing /	
dge slong de rnams kyang stan las langs nas so sor dong ba dang /	
des ma mthong ba dang /	
ma thos pa dang /	
mi dogs pas gso sbyong gzhag pa ni /	
chos ma yin pa'i gso sbyong gzhag pa yin te /	
de lta bu ni /	
dge 'dun spong ba'i gtam gyi gleng gzhi ma yin pa'o //	
tshul khrims nyams pa ma yin pa ji lta bu zhe na /	
phas pham pa bzhi rnams las /	
gang yang rung ba'i ltung ba ma byung bar dge slong de la ma mthong ba dang /	
ma thos pa dang /	
mi dogs pas gso sbyong gzhag pa ni /	
chos ma yin pa'i gso sbyong gzhag pa yin te /	
de lta bu ni /	
tshul khrims nyams pa ma yin pa'o //	
lta ba nyams pa ma yin pa ji lta bu zhe na /	
lta ba'i rnam pa drug cu rtsa gnyis las /	
gang yang rung ba'i lta bar mngon par ma zhen par dge slong de la ma mthong ba dang /	
ma thos pa dang /	
mi dogs pas gso sbyong gzhag pa ni /	
chos ma yin pa'i gso sbyong gzhag pa yin te /	
de lta bu ni /	
lta ba nyams pa ma yin pa'o //	
spyod pa nyams pa ma yin pa ji lta bu zhe na /	
bslab pa'i gzhi rjes su mthun zhing 'tsham pa'i tshig gi lam dag gis smras na /	
yang dag par sgrub pa de la dge slong gis @278a *//	
ma mthong ba dang /	
ma thos pa dang /	
mi dogs pas gso sbyong gzhag pa ni /	
chos ma yin pa'i gso sbyong gzhag pa yin te /	
de lta bu ni /	
spyod pa nyams pa ma yin pa'o //	
'tsho ba nyams pa ma yin pa ji lta bu zhe na /	
de'i 'tsho ba yongs su dag pa yin na /	
de la dge slong gis ma mthong ba dang /	
ma thos pa dang /	
mi dogs pas gso sbyong gzhag pa ni /	
chos ma yin pa'i gso sbyong gzhag pa yin te /	
de lta bu ni /	
'tsho ba nyams pa ma yin pa'o //	
dkar po'i phyogs la phas pham pa yin pa dang /	
phas pham pa'i gtam gyi gleng gzhi yin pa dang /	
bslab pa spong ba yin pa dang /	
bslab pa spong ba'i gtam gyi gleng gzhi yin pa dang /	
dge 'dun spong ba yin pa dang /	
dge 'dun spong ba'i gtam gyi gleng gzhi yin pa dang /	
tshul khrims nyams pa yin pa dang /	
lta ba nyams pa yin pa dang /	
spyod pa nyams pa yin pa dang /	
'tsho ba nyams pa yin pa yin no //	
phas pham pa yin pa ji lta bu zhe na /	
dge slong gis rnam pa gang dag dang /	
rtags gang dag dang /	
mtshan ma gang dag gis phas pham pa'i ltung ba byung ba'i rnam pa de dag dang /	
rtags de dag dang /	
mtshan ma de dag gis de phas pham pa'i ltung ba byung bar mthong la /	
des mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
de lta bu ni /	
phas pham pa yin no //	
phas pham pa'i gtam gyi gleng gzhi yin pa ji lta bu zhe na /	
'di lta ste /	
dge @278b slong rab tu mang po tshogs shing 'dus la /	
gtam smra ba de yang de las byung ba yin /	
de gleng ba'i skabs la bab pa yin zhing /	
dge slong de rnams kyang de bzhin du 'dug pa bzhin la /	
des mthong ba dang thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
de lta bu ni /	
phas pham pa'i gtam gyi gleng gzhi yin no //	
bslab pa spong ba yin pa ji lta bu zhe na /	
dge slong gis rnam pa gang dag dang /	
rtags gang dag dang /	
mtshan ma gang dag gis bslab pa spong bar byed pa'i rnam pa de dag dang /	
rtags de dag dang /	
mtshan ma de dag gis de bslab pa spong bar byed par mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
de lta bu ni /	
bslab pa spong ba yin no //	
bslab pa spong ba'i gtam gyi gleng gzhi yin pa ji lta bu zhe na /	
'di lta ste /	
dge slong rab tu mang po tshogs shing 'dus la /	
gtam smra ba de yang de las byung ba yin te /	
de gleng ba'i skabs yin zhing /	
dge slong de rnams kyang de bzhin du 'dug bzhin la /	
des mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
de lta bu ni /	
bslab pa spong ba'i gtam gyi gleng gzhi yin no //	
dge 'dun spong ba yin pa ji lta bu zhe na /	
dge slong gis rnam pa gang dag dang /	
rtags gang dag dang /	
mtshan ma gang dag gis dge 'dun spong bar byed pa'i rnam pa de dag dang /	
rtags de dag dang /	
mtshan ma de dag gis dge 'dun @279a *//	
spong bar byed par mthong la /	
des mthong ba dang /	
thos pa dang /	
dogs pas gso sbyong gzhag ba ni /	
chos kyi gso sbyong gzhag pa yin te /	
de lta bu ni /	
dge 'dun spong ba yin no //	
dge 'dun spong ba'i gtam gyi gleng gzhi yin pa ji lta bu zhe na /	
'di lta ste /	
dge slong rab tu mang po tshogs shing 'dus la /	
gtam smra ba de yang de las byung ba yin /	
de gleng ba'i skabs la bab pa yin zhing /	
dge slong de rnams kyang de bzhin du 'dug bzhin la /	
des mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
de lta bu ni /	
dge 'dun spong ba'i gtam gyi gleng gzhi yin no //	
tshul khrims nyams pa yin pa ji lta bu zhe na /	
phas pham pa bzhi las /	
gang yang rung ba'i ltung bar gyur la /	
de la dge slong gis mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
de lta bu ni /	
tshul khrims nyams pa yin no //	
lta ba nyams pa yin pa ji lta bu zhe na /	
lta ba'i rnam pa drug cu rtsa gnyis las /	
gang yang rung ba'i lta bar mngon par zhen par gyur la /	
de la dge slong gis mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
de lta bu ni /	
lta ba nyams pa yin no //	
spyod pa nyams pa yin pa ji lta bu zhe na /	
bslab pa'i gzhi'i rjes su mthun zhing 'tsham pa'i tshig gi lam dag gis @279b smras na /	
yang dag par mi sgrub pa de la dge slong gis mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
de lta bu ni /	
spyod pa nyams pa yin no //	
'tsho ba nyams pa yin pa ji lta bu zhe na /	
de'i 'tsho ba ma dag par gyur la /	
de la dge slong gis mthong ba dang /	
thos pa dang /	
dogs pas gso sbyong gzhag pa ni /	
chos kyi gso sbyong gzhag pa yin te /	
de lta bu ni /	
'tsho ba nyams pa yin te /	
'di dag ni /	
chos ma yin pa'i bcu dang chos kyi bcu'i gso sbyong gzhag pa yin no //	
gso sbyong gzhag pa ji lta ba bzhin du dgag dbye gzhag pa yang de bzhin no //	
dge slong dag /	
dge 'dun ni /	
lnga po 'di dag yin te /	
lnga gang zhe na /	
ngo tsha med pa'i dge 'dun dang /	
lug ltar lkugs pa'i dge 'dun dang /	
tshogs kyi dge 'dun dang /	
kun rdzob kyi dge 'dun dang /	
don dam pa'i dge 'dun no //	
ngo tsha med pa'i dge 'dun gang zhe na /	
gang na dge slong thams cad tshul khrims 'chal zhing sdig pa'i chos dang ldan pa'o //	
lug ltar lkugs pa'i dge 'dun gang zhe na /	
gang na mdo sde 'dzin pa ma yin /	
'dul ba 'dzin pa ma yin /	
ma mo 'dzin pa ma yin pa'o //	
tshos kyi dge 'dun gang zhe na /	
gang na tshogs dang 'brel bas las rnams byed pa'o //	
kun rdzob kyi dge 'dun gang zhe na /	
so so skye bo dge ba dang ldan pa thams cad do //	
don dam pa'i dge 'dun gang zhe na /	
slob pa dang mi slob pa'i skyes bu gang zag brgyad do //	
de la dge 'dun gong ma @280a *//	
gsum po ngo tsha med pa'i dge 'dun dang /	
lug ltar lkugs pa'i dge 'dun dang /	
tshogs kyi dge 'dun gang yin pa 'di dag gis ni /	
chos ma yin pa'i las byed pa 'thob bo //	
kun rdzob kyi dge 'dun gang yin pa 'dis ni /	
chos kyi las dang chos ma yin pa'i las byed pa 'thob bo //	
don dam pa'i dge 'dun gang yin pa 'dis ni /	
chos ma yin pa'i las byed pa mi 'thob bo //	
gso sbyong gzhag pa'i bzhi rdzogs so ////	
'dul ba gzhi /	
bam po don bzhi pa /	
gnas mal gyi gzhi'i sdom la /	
sh'akya min pa'i lnga sde dang /	
mgo med dge 'dun gang zag gi /	
dngos po bcom pa'i phyir dang ni //	
gshibs pa yi ni sa dang ni //	
dgon pa chos gos snum pa dang //	
dgon pa gnas brtan rnyed pa dang //	
brgyad po dag ni phyi ma yin //	
sangs rgyas bcom ldan 'das rgyal bu rgyal byed kyi	
tshal mgon med zas sbyin gyi kun dga' ra ba	
na bzhugs so // de'i tshe dge slong rab tu mang po dag /	
bsnyen bkur gyi gnas su tshogs shing 'dus nas 'di	
lta bu'i skabs kyi gtam dag gleng bar byed de	
/ tshe dang ldan pa dag /	
bdag cag gis su zhig la bsnyen bkur bya /	
bla mar bya /	
rjed par bya /	
mchod par bya /	
bdag cag gis su zhig la mngon du smra ba dang /	
phyag dang /	
ldang ba dang /	
thal mo sbyar ba dang /	
'dud pa bya /	
bdag cag gi nang na su zhig stan gyi thog ma dang /	
btung ba'i thog ma dang /	
bsod snyoms kyi thog ma @280b longs spyad par 'os /	
de na kha cig gis 'di skad ces smras so //	
sh'akya las rab tu byung ba gang yin pa'o //	
kha cig gis 'di skad ces smras so //	
bram ze las rab tu byung ba gang yin pa'o //	
gzhan dag na re /	
rgyal rigs las rab tu byung ba gang yin pa'o //	
gzhan dag na re /	
rje'u rigs las rab tu byung ba gang yin pa'o //	
gzhan dag na re /	
dmangs rigs las rab tu byung ba gang yin pa'o //	
gzhan dag na re /	
rigs ngan pa ma yin pa mthon po las rab tu byung ba dang /	
bkren pa ma yin pa phyug po'i rigs las rab tu byung ba gang yin pa'o //	
gzhan dag na re /	
gzugs bzang po blta na sdug pa mdzes pa dang /	
tshig bzang po tshig la mkhas pa dang ldan pa dang /	
shes nyen can bsod nams che ba dang /	
mdo sde 'dzin pa /	
'dul ba 'dzin pa /	
ma mo 'dzin pa /	
thos pa mang ba /	
chos smra ba /	
gnas brtan rgyal por 'os pa dang /	
dgon pa pa dang /	
chos gos gsum pa dang /	
phying ba can dang /	
phyag dar khrod pa dang /	
bsod snyoms pa dang /	
bsod snyoms mi 'dam pa dang /	
stan gcig pa dang /	
zas phyis mi len pa dang /	
shing drung pa dang /	
dur khrod pa dang /	
bla gab med pa dang /	
tsog bu pa dang /	
gzhi ji bzhin pa gang yin pa dang /	
mi rtag pa'i 'du shes thob pa gang yin pa	
zhes bya ba nas rnam par thar pa brgyad la	
bsam gtan pa'i dgra bcom pa gang yin pa zhes	
bya ba'i bar gong ma bzhin du'o //	
gzhan dag gis 'di skad @281a *//	
ces smras so //	
tshe dang ldan pa dag /	
bdag cag thams cad ni /	
'di lta ste /	
so sor brtags nas mi mthun pa yin gyi /	
tshur bdag cag bcom ldan 'das gang na ba der dong la phyin pa dang /	
bcom ldan 'das la don 'di zhus la bcom ldan	
'das kyis ji skad lung bstan pa de bzhin du	
'di bdag cag gis gzung bar bya'o //	
de nas dge slong rab tu mang po bcom ldan	
'das ga la ba der dong ste phyin pa dang	
/ bcom ldan 'das kyi zhabs gnyis la mgo bos phyag 'tshal te phyogs gcig tu 'dug go /	
phyogs gcig tu 'dug nas bcom ldan 'das la dge	
slong rab tu mang pos 'di skad ces gsol to	
// btsun pa /	
bsnyen bkur gyi gnas 'dir bdag cag dge slong rab	
tu mang po tshogs shing 'dus nas 'di lta bu'i	
skabs kyi gtam dag gleng ste zhes bya ba nas	
bcom ldan 'das kyis ji skad lung bstan pa de	
bzhin du 'di bdag cag gis gzung bar bgyi'o //	
zhes bya ba'i bar gong ma bzhin du'o //	
btsun pa /	
bcom ldan 'das la bdag cag don 'di zhus lags te /	
bdag cag gis gang la bsnyen bkur bgyi /	
bla mar bgyi /	
rjed par bgyi /	
mchod par bgyi zhes bya ba nas thog mar bsod	
snyoms longs spyad par bgyi zhes bya ba'i bar gong	
ma bzhin du'o // bcom ldan 'das kyis bka' stsal pa /	
dge slong dag /	
khyed kyis ches rgan pa la bsnyen bkur bya /	
bla mar bya /	
rjed par bya /	
@281b mchod par bya /	
mngon du smra ba dang /	
phyag dang /	
ldang ba dang /	
thal mo sbyar ba dang /	
'dud pa'i las bya'o //	
de ni /	
khyed cag gi stan gyi thog ma dang /	
btung ba'i thog ma dang /	
bsod snyoms kyi thog ma longs spyad par 'os pa yin no //	
bcom ldan 'das kyis /	
dge slong dag /	
khyed kyis ches rgan pa la bsnyen bkur bya zhes	
bya ba nas bsod snyoms kyi thog ma longs spyad	
par bya'o // zhes bya ba'i bar gong ma bzhin du gsungs pa dang /	
dge slong rnams kyis khyim pa rgan pa dag la bsnyen bkur byed /	
bla mar byed /	
rjed par byed /	
mchod par byed pa na /	
bram ze dang /	
khyim bdag dad pa can rnams smod par byed /	
gzhogs 'phyas byed /	
kha zer bar byed de /	
'phags pa dag /	
bdag cag ni /	
'dod pa la spyod pa lags /	
'dod pa'i 'dam du bying ba lags na /	
ci'i slad du khyed bdag cag la bsnyen bkur bgyi zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
ngas rab tu byung ba rnams la dgongs te gsungs pa yin gyi /	
khyim pa rnams la ni ma yin no //	
dge slong rnams kyis gzhan mu stegs can rgan pa rgan pa dag mthong nas bsnyen bkur byed /	
bla mar byed /	
rjed par byed /	
mchod par byed nas /	
bcom ldan 'das kyis bka' stsal pa /	
dge slong dag /	
ngas chos 'di pa rnams la dgongs te gsungs pa yin gyi /	
phyi rol ba rnams la ni ma yin no //	
de @282a *//	
rnams kyi rab tu byung ba'i dge tshul rgan po dag mthong nas bsnyen bkur byed /	
bla mar byed /	
rjed par byed /	
mchod par byed nas /	
bcom ldan 'das kyis bka' stsal pa /	
dge slong dag /	
ngas bsnyen par rdzogs pa rnams las dgongs nas gsungs pa yin gyi /	
dge tshul rnams la ni ma yin no //	
de rnams kyi rgan po gsar du bsnyen par rdzogs pa dag la bsnyen bkur byed /	
bla mar byed /	
rjed par byed /	
mchod par byed nas /	
bcom ldan 'das kyis bka' stsal pa /	
phan tshun lo'i dang po dris nas phyag bya'o //	
de rnams kyis dris pa las /	
na tshod kyi lo smras pa dang /	
bcom ldan 'das kyis bka' stsal pa /	
bsnyen par rdzogs pa'i lo'i dang po dri bar bya'o //	
dge slong rnams kyis ji ltar dri ba ma shes nas /	
bcom ldan 'das kyis bka' stsal pa /	
re zhig dang por dus tshigs dri bar bya'o //	
dge slong rnams kyis dus tshigs du yin pa mi shes nas /	
bcom ldan 'das kyis bka' stsal pa /	
dge slong dag /	
dus tshigs ni /	
lnga po 'di dag yin te /	
dgun dang /	
sos ka dang /	
dbyar dang /	
dbyar thung ngu dang /	
dbyar ring po'o //	
de la zla ba bzhi ni /	
dgun yin no //	
zla ba bzhi ni /	
sos ka yin no //	
zla ba gcig ni /	
dbyar yin no //	
nyin zhag gcig ni /	
dbyar thung ngu yin no //	
zla ba gsum du zhag gcig gis ma tshang ba ni /	
dbyar ring po yin te /	
de ltar dus tshigs de brjod nas sngar @282b bsnyen	
par rdzogs pa gang yin pa de la phyag bya'o	
// dge slong dag /	
gzhan yang /	
phyag bya ba ni /	
bzhi ste /	
bzhi gang zhe na /	
re zhig 'jig rten lha dang bcas pa /	
bdud dang bcas pa /	
tshangs pa dang bcas pa /	
dge sbyong dang bram ze dang bcas pa'i skye rgu dang /	
lha dang mir bcas pas phyag bya ba /	
de bzhin gshegs pa dgra bcom pa yang dag par rdzogs pa'i sangs rgyas dang /	
khyim pa thams cad kyis phyag bya ba /	
rab tu byung ba dang /	
bsnyen par rdzogs pa thams cad kyis phyag bya ba ni /	
sngar bsnyen par rdzogs pa yin no //	
dge slong ma ma gtogs te /	
de ni /	
bsnyen par rdzogs nas lo brgya lon kyang de ring	
bsnyen par rdzogs pa'i dge slong la phyag bya ba	
yin no // bsnyen par ma rdzogs pa thams cad kyis phyag bya ba /	
bsnyen par rdzogs pa'o //	
phyag mi bya ba ni /	
bcu ste /	
bcu gang zhe na /	
spo ba pa dang /	
gzhi nas spo ba dang /	
spo ba spyad pa dang /	
mgu ba spyod pa dang /	
mgu bar bya ba spyad pa dang /	
ma mthong bas gnas nas phyung ba dang /	
phyir mi byed pas gnas nas phyung ba dang /	
sdig pa'i lta bar song ba mi 'dor ba gnas nas phyung ba dang /	
khyim pa thams cad dang /	
bsnyen par rdzogs pa ma yin pa thams cad do //	
gang gi tshe bcom ldan 'das kyis ji ltar rgan pa'i bca' ba mdzad pa de'i tshe /	
dge slong rnams gcig la gcig bsnyen bkur byed /	
bla mar byed /	
rjed par byed /	
mchod par byed do //	
de rnams gcig la gcig bsnyen bkur byed /	
bla mar byed /	
rjed par byed /	
@283a *// mchod par byed pa na /	
chu'i nang gi autpa la ji lta ba bzhin du dge ba'i chos kyis 'phel bar gyur to //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
gang gi tshe ji ltar rgan pa'i bca' ba mdzad pa de'i tshe /	
dge slong rnams gcig la gcig bsnyen bkur bgyid /	
bla mar bgyid /	
rjed par bgyid /	
mchod par bgyid do //	
de rnams gcig la gcig bsnyen bkur bgyid /	
bla mar bgyid /	
rjed par bgyid /	
mchod par bgyid pa na /	
chab kyi nang gi autpa la ji lta ba bzhin du /	
dge ba'i chos kyis 'phel bar gyur pa la gzigs /	
bcom ldan 'das kyis bka' stsal pa /	
dge slong dag /	
da ltar nga 'dod chags dang bral /	
zhe sdang dang bral /	
gti mug dang bral /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa las grol te /	
thams cad mkhyen pa /	
rnam pa thams cad mkhyen pa /	
thams cad mkhyen pa /	
shes bya thams cad la mnga' brnyes pas ji ltar rgan pa'i bca' ba mdzad de /	
ji ltar rgan pa de la brten nas dge slong rnams gcig la gcig bsnyen bkur byed /	
bla mar byed /	
ces bya ba nas chu'i nang gi autpa la ji	
lta ba bzhin du zhes bya ba'i bar gang yin	
pa 'di la ngo mtshar zhig che /	
gang gi tshe nga 'dod chags dang bcas /	
zhe sdang dang bcas /	
gti mug dang bcas /	
@283b skye pa dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa las ma grol zhing rnam par ltung ba'i	
lus kyis ji ltar rgan pa'i bca' ba mdzad de	
/ ji ltar rgan pa de la brten nas 'dzam	
bu gling na gnas pa'i skye bo'i tshogs phal cher	
sum cu rtsa gsum pa'i ris gya nom par skyes	
pa gang yin pa de nyon cig /	
dge slong dag /	
sngon byung ba /	
yul ka shi'i nags stug po zhig na /	
srog chags bzhi gnas pa gong ma sreg dang /	
ri bong dang /	
spre'u dang /	
glang po che'o //	
de dag kyang phan tshun yid gcugs pas lhan cig gnas shing mthun pa dang /	
yang dag par dga' ba dang /	
rtsod pa med pa dang /	
dogs pa med cing dga' ba'i spyod lam gyis gnas pas dus 'da' bar byed do //	
ji tsam dus gzhan zhig na de rnams kyi blo skyes pa /	
shes ldan dag /	
bdag cag la phan tshun yid gcugs pas lhan cig gnas shing mthun pa dang /	
yang dag par dga' ba dang /	
rtsod pa med pa ni /	
yod na /	
'on kyang bdag cag gis gang la bsnyen bkur bya /	
bla mar bya /	
rjed par bya /	
mchod par bya ba mi shes kyi /	
ma la bdag cag rgan ba ji lta pa'i bca' ba bya'o //	
de rnams phan tshun du gros bya bar brtsams pa /	
bdag cag gi nang na su rgan /	
de nas gong ma sreg gis shing n+ya gro dha zhig bstan nas /	
shes ldan dag /	
sus shing n+ya gro dha 'di'i tshad ji tsam pa mthong /	
glang po ches smras pa /	
kho @284a *//	
bo khyu dang lhan cig lam 'di nas 'gro ba na /	
'di'i srid kho bo'i lus dang mnyam pa kho na mthong ngo //	
spre'us smras pa /	
kho bo khyu dang lhan cig lam 'di nas 'gro ba na /	
'di'i srid kho bo dang mnyam pa kho na mthong ngo //	
de dag gis smras pa /	
de bas khyod rgan no //	
ri bong gis smras pa /	
kho bos 'di'i lo ma gnyis skyes pa na /	
lo ma'i zil ba'i thigs pa lces bldags so //	
de dag gis smras pa /	
'di dag pas kyang khyod rgan no //	
gong ma sreg gis smras pa /	
khyed cag gis shing n+ya gro dha'i tshad chen po'i rnam pa 'di mthong ngam /	
de rnams kyis smras pa /	
'di mthong ngo //	
kho bos sa bon rnams zos nas phyogs 'dir rtug pa bor ba de las skyes pa ni /	
'di yin no //	
de rnams kyis smras pa /	
gal te de lta na /	
bdag cag thams cad kyi nang na khyod rgan no //	
de nas glang po ches thams cad la bsnyen bkur bya bar brtsams so //	
spre'us ri bong dang gong ma sreg la'o //	
ri bong gis ni /	
gong ma sreg pa kho na la ste /	
de rnams de ltar rgan rim ji lta ba bzhin	
du bsnyen bkur byed cing nags stug po de na	
phan tshun du rgyu zhing gang gi tshe ya nga	
ba dang / gzar po'i phyogs su 'gro dgos pa de'i tshe glang po che la spre'u /	
spre'u la ri bong /	
ri bong la gong ma sreg zhon no //	
sdug pa 'phel zhing zhe sa dang bcas pa de rnams la /	
yang 'di lta bu'i blo skyes te /	
shes ldan dag /	
bdag cag @284b la sdug pa 'phel zhing zhe sa dang bcas pa ni /	
yod kyi /	
re zhig dge ba gzhan yang cung zad cig blangs te 'jug par bya'o //	
ji ltar bya /	
gong ma sreg gis smras pa /	
srog gcod pa las slar log par bya'o //	
bdag cag gis srog gcod pa ci 'dra ba zhig yin /	
gong ma sreg gis smras pa /	
lo ma dang /	
me tog dang /	
'bras bu srog chags dang bcas pa yang yod /	
srog chags med pa yang yod pas /	
de bas na /	
bdag cag gis deng phyin chad srog chags dang bcas pa ni /	
spangs la /	
srog chags med pa ni /	
longs spyad par bya'o //	
zhes de rnams kyis srog chags dang bcas pa ni /	
spangs shing /	
srog chags med pa la longs spyad par brtsams so //	
de rnams 'di snyam du sems te /	
bdag cag la srog gcod pa las slar log pa ni /	
yod na /	
ma byin par len pa las ma yin pas /	
ma la bdag cag gis ma byin par len pa las slar log par bya'o //	
bdag cag gis ma byin par len pa ci 'dra ba zhig yin /	
gong ma sreg gis smras pa /	
yongs su 'dzin pa dang bcas pa'i rtsva dang /	
lo ma dang /	
me tog dang /	
'bras bu yang yod /	
'dzin pa yang yod pas /	
de bas na /	
bdag cag gis deng phyin chad yongs su 'dzin pa dang bcas pa ni /	
spangs la /	
'dzin pa med pa ni /	
longs spyad par bya'o //	
zhes de rnams kyis yongs su 'dzin pa dang bcas pa ni /	
spangs te /	
'dzin pa med pa ni /	
longs spyad par brtsams so //	
de rnams @285a *//	
'di snyam du sems te /	
bdag cag la ma byin par len pa las slar log pa ni /	
yod na /	
'dod pas log pa g-yem pa las ma yin pas /	
ma la bdag cag gis 'dod pas log par g-yem pa las slar log par bya'o //	
bdag cag gis 'dod pas log par g-yem pa ci 'dra ba zhig yin /	
gong ma sreg gis smras pa /	
bdag cag bgrod par bya bar yang 'gro /	
bgrod par bya ba ma yin par yang 'gro bas /	
de bas na /	
bdag cag gis deng phyin chad bgrod par bya ba kho na bgrod par bya'i /	
bgrod par bya ba ma yin pa ni /	
ma yin no //	
zhes de rnams bgrod par bya ba bgrod kyi /	
bgrod par bya ba ma yin pa ni /	
ma yin no //	
de rnams 'di snyam du sems te /	
bdag cag la 'dod pas log par spyod pa las slar log pa ni /	
yod na /	
brdzun du smra ba las ma yin gyi /	
ma la bdag cag gis brdzun du smra ba las slar log par bya'o //	
bdag cag gi brdzun du smra ba ci 'dra ba zhig yin /	
gong ma sreg gis smras pa /	
bdag cag ci yang rung ba smra bas de bas na /	
bdag cag gis deng phyin chad ci yang rung ba smra bar mi bya zhing /	
brtags shing brtags pa'i tshig dus su smra bar bya'o //	
zhes de rnams kyis ci yang rung ba mi smra zhing /	
ci yang brtags shing brtags pa'i tshig dus su smra'o //	
de rnams 'di snyam du sems te /	
bdag cag la brdzun du smra ba las slar log pa ni /	
yod na /	
'bru'i chang dang /	
sbyar ba'i chang myos par 'gyur @285b ba /	
bag med pa'i gnas las ma yin pas /	
ma la bdag cag gis 'bru'i chang dang /	
sbyar ba'i chang myos par 'gyur ba /	
bag med pa'i gnas las slar log par bya'o //	
bdag cag gis 'bru'i chang dang sbyar ba'i chang myos par 'gyur ba /	
bag med pa ci 'dra ba zhig yin /	
gong ma sreg gis smras pa /	
myos par 'gyur ba'i 'bras bu gang yin pa dag kyang yod /	
myos par mi 'gyur ba gang yin pa dag kyang yod /	
de bas na /	
bdag cag gis deng phyin chad myos par 'gyur ba'i 'bras bu gang dag yin pa ni /	
spangs la /	
myos par mi 'gyur ba'i 'bras bu gang dag yin pa ni /	
longs spyad par bya'o //	
zhes de rnams kyis myos par 'gyur ba'i 'bras bu gang dag yin pa ni /	
spangs te /	
myos par mi 'gyur ba'i 'bras bu gang dag yin pa longs spyod par brtsams so //	
gang gi tshe de rnams brtul zhugs kyi gzhi lnga	
la rab tu gnas pa de'i tshe gong ma sreg	
gis smras pa / shes ldan dag /	
bdag cag la brtul zhugs kyi gzhi lnga la rab tu gnas pa ni /	
yod kyi /	
ma la bdag cag gis gzhan dag kyang brtul zhugs kyi gzhi lnga la rab tu dgod par bya'o //	
de rnams kyis smras pa /	
de bzhin du bya'o //	
bdag cag gi nang nas su dag rab tu dgod par bya /	
spre'us smras pa /	
kho bos ni /	
spre'u thams cad rab tu dgod par bya'o //	
de nas ri bong gis smras pa /	
kho bos ni /	
ri bong dang spu can thams cad rab tu dgod par bya'o //	
glang po ches smras pa /	
gal te de lta na /	
kho bos ni /	
glang po che dang /	
@286a *// sengge dang /	
stag dang /	
gung thams cad rab tu dgod par bya'o //	
gong ma sreg gis smras pa /	
gal te de lta na /	
mdor na khyed kyis 'dul ba ma yin pa /	
rkang pa med pa dang /	
rkang gnyis pa dang /	
rkang bzhi pa dang /	
'dab chags gang yin pa thams cad kho bos brtul	
zhugs kyi gzhi lnga la rab tu dgod par bya'o	
// de nas de rnams kyi yul ka shi na	
dud 'gro'i skye gnas su song ba'i srog chags ji	
snyed pa de dag thams cad brtul zhugs kyi gzhi	
lnga la rab tu bkod do //	
de rnams gcig la gcig gnod pa mi byed cing /	
nags stug po de na shes bzhin gyi gnas pas ci dga' bar gnas pa de rnams kyi mthus /	
lhas dus su char phab pas sa rtag tu me tog dang /	
'bras bu'i shing dang /	
lo tog dang ldan par gyur to //	
mi rnams kyis de dag gcig la gcig gnod pa	
mi byed par gnas pas sa rtag tu me tog	
dang / 'bras bu'i shing dang /	
lo tog dang ldan par mthong ba dang /	
rgyal pos smras pa /	
ngas chos bzhin gyis rgyal srid byas te; 'di ni /	
nga'i mthu yin no //	
btsun mo dang /	
gzhon nu rnams dang /	
blon po rnams dang /	
khrom gyi ru ba rnams dang /	
grong mi dang /	
yul mi rnams kyis smras pa /	
'di ni /	
bdag cag gi mthu yin no //	
rgyal pos bsam pa /	
'di dag thams cad /	
'di ni /	
bdag gi mthu yin no //	
'di ni /	
bdag gi mthu yin no //	
zhes smras na /	
'di su'i mthu yin pa mi shes so //	
snyam @286b nas; de ngo mtshar skyes te /	
des ltas mkhan rnams bkug nas smras pa dang /	
de rnams kyis kyang ma shes so //	
ji tsam na w'a ra n'a si dang ha cang	
yang mi ring ba'i skyed mos tshal zhig yod pa	
de na drang srong mngon par shes pa lnga dang	
ldan pa zhig gnas te /	
w'a ra n'a si na gnas pa'i skye bo'i tshogs	
mtha' dag gis mchod cing rjed cing mngon du smra	
bar bya ba zhig yod do //	
de nas rgyal po drang srong de'i drung du song nas rkang pa gnyis la gtugs te smras pa /	
drang srong chen po //	
bdag gi yul na dud 'gro'i skye gnas su song	
ba'i srog chags ji snyed pa de dag thams cad	
gcig la gcig gnod pa mi byed cing /	
shes bzhin gyi gnas pas ci dga' bar gnas pas /	
lhas dus su char phab pas /	
sa rtag tu me tog dang /	
'bras bu'i shing dang /	
lo tog dang ldan par gyur pa dang /	
bdag gis 'di snyam du sems te /	
bdag gis chos bzhin gyis rgyal srid byas pas /	
'di ni /	
bdag gi mthu yin no snyam du sems so //	
btsun mo dang /	
gzhon nu rnams dang /	
blon po rnams dang /	
khrom gyi ru ba dang /	
yul mi dang /	
grong mi rnams kyis kyang 'di ni /	
bdag cag gi mthu yin no snyam du sems te /	
bdag kyang ngo mtshar chen po skyes na /	
de'i phyir 'di su'i mthu lags pa the tshom gcad pa'i rigs so //	
des smras pa /	
rgyal po chen po /	
'di ni /	
khyod kyi mthu ma lags te /	
btsun mo'i ma lags /	
gzhon nu rnams kyi ma lags /	
blon po rnams kyi ma lags /	
khrom gyi ru ba'i ma lags /	
grong mi'i @287a *//	
ma lags /	
yul mi'i ma lags te /	
'on kyang khyod kyi yul na srog chags bzhi gnas te /	
'di ni /	
de dag gi mthu yin no //	
rgyal pos smras pa /	
gal te de ltar na /	
re zhig bltar mchi'o //	
drang srong gis smras pa /	
rgyal po chen po /	
khyod kyis de rnams blta ci 'tshal /	
'on kyang de rnams kyis yang dag par blangs te spyad pa gang lags pa de /	
yang dag par blangs te spyad mdzod cig /	
de rnams kyis ci zhig yang dag par blangs te spyad /	
brtul zhugs kyi gzhi lnga'o //	
drang srong chen po /	
brtul zhugs kyi gzhi lnga ci 'dra ba zhig lags /	
rgyal po chen po /	
de rnams ni /	
srog chags rnams kyi srog mi gcod /	
gzhan gyi bdog pa mi 'phrog /	
bgrod par bya ba ma yin pa bgrod par mi byed /	
rdzun gyi tshig mi smra /	
myos par 'gyur ba'i btung ba mi 'thung ngo //	
rgyal pos smras pa /	
drang srong chen po /	
gal te de lta na /	
bdag gis kyang brtul zhugs kyi gzhi lnga po 'di yang dag par blangs te spyad par bya'o //	
de nas rgyal po des brtul zhugs kyi gzhi lnga yang dag par blangs te spyad par brtsams so //	
rgyal pos brtul zhugs kyi gzhi lnga yang dag par blangs te spyad pa dang /	
btsun mo rnams kyis kyang brtul zhugs kyi gzhi lnga yang dag par blangs te spyad par brtsams so //	
blon po rnams dang /	
khrom gyi ru ba dang /	
grong mi dang /	
yul mi rnams kyis kyang brtul zhugs kyi gzhi lnga yang dag par blangs te spyad par brtsams so //	
khams kyi rgyal phran @287b rnams kyis rgyal po tshangs sbyin btsun mo dang /	
gzhon nu rnams dang /	
blon po rnams dang /	
khrom gyi ru ba rnams dang /	
grong mi dang /	
yul mir bcas pas brtul zhugs kyi gzhi lnga yang dag par blangs te spyod do //	
zhes thos so //	
thos nas de rnams kyang btsun mo rnams dang /	
gzhon nu rnams dang /	
blon po rnams dang /	
khrom gyi ru ba rnams dang /	
grong mi rnams dang /	
yul mi rnams dang lhan cig tu brtul zhugs kyi	
gzhi lnga yang dag par blangs te spyad par brtsams	
so // 'dzam bu'i gling gi skye bo'i tshogs thams	
cad las phal cher brtul zhugs kyi gzhi lnga yang	
dag par blangs te spyad par brtsams so //	
de'i tshe 'dzam bu'i gling pa 'chi ba'i dus byed pa de /	
lus zhig nas sum cu rtsa gsum pa'i lha gya nom pa rnams su skye'o //	
de nas lha rnams kyi dbang po brgya byin gyis	
lha'i 'khor rgyas par mthong nas tshigs su bcad de	
smras pa / gus bcas zhe sar bcas pa dag /	
dka' thub tshal na gnas pa yi //	
gong ma sreg gi tshangs spyod pa //	
'jig rten so sor rab tu bstan //	
bcom ldan 'das kyis bka' stsal pa /	
dge slong dag /	
'di ji snyam du sems /	
de'i tshe de'i dus kyi gong ma sreg gang yin pa de ni /	
nga nyid yin no //	
ri bong ni /	
dge slong sh'a ri'i bu yin no //	
spre'u ni /	
mo'u gal gyi bu yin no //	
glang po che ni /	
kun dga' bo yin no //	
de'i tshe yang ngas rgan pa ji lta ba'i bca' ba mdzad de /	
rgan pa ji lta ba de la brten nas 'dzam	
bu'i gling na gnas pa'i skye bo'i tshogs phal cher	
sum cu rtsa gsum pa'i lha'i ris rnams su @288a	
*// skyes so //	
da ltar yang ngas rgan pa ji lta ba'i bca' ba mdzad de /	
rgan pa ji lta ba de la brten nas dge slong rnams gcig la gcig bsnyen bkur byed /	
bla mar byed /	
rjed par byed /	
mchod pa byed pas /	
chu'i nang gi autpa la ji lta ba bzhin du dge ba'i chos kyis 'phel bar gyur to //	
dge slong dag /	
de lta bas na /	
tshangs pa mtshungs par spyod pa'i gnas brtan dang /	
bar ma dang /	
gsar bu rnams la bkur sti dang bcas /	
zhe sa dang bcas /	
'jigs pa'i dbang du 'gro ba dang bcas pas gnas par bya'o //	
dge slong dag /	
de ci'i phyir zhe na /	
re zhig dge slong de /	
gnas brtan dang /	
bar ma dang /	
gsar bu rnams la bkur sti med /	
zhe sa med cing 'jigs pa'i dbang du mi 'gro bas na /	
kun tu spyod pa'i chos yongs su rgyas par 'gyur ba'i gnas 'di med do //	
kun tu spyod pa'i chos yongs su ma rgyas par	
slob pa'i chos rnams yongs su rgyas par 'gyur ba'i	
gnas 'di med do //	
slob pa'i chos rnams yongs su ma rgyas par tshul	
khrims kyi phung po dang; ting nge 'dzin gyi phung	
po dang / shes rab kyi phung po dang /	
rnam par grol ba'i phung po dang /	
rnam par grol ba'i ye shes mthong ba'i phung po	
yongs su rgyas par 'gyur ba'i gnas 'di med do	
// rnam par grol ba'i ye shes mthong ba'i phung	
po yongs su ma rgyas par len pa med par	
yongs su mya ngan las 'da' bar 'gyur ba'i gnas	
// 'di med do // dge slong dag /	
re zhig dge slong de /	
tshangs pa @288b mtshungs par spyod pa'i gnas brtan dang /	
bar ma dang /	
gsar bu rnams la bkur sti dang bcas /	
zhe sa dang bcas /	
'jigs pa'i dbang du 'gro ba dang bcas pas gnas na /	
kun tu spyod pa'i chos yongs su rgyas par 'gyur ba'i gnas 'di yod do //	
kun tu spyod pa'i chos yongs su rgyas na /	
slob pa'i chos rnams yongs su rgyas par 'gyur ba'i gnas 'di yod do //	
slob pa'i chos rnams yongs su rgyas na /	
tshul khrims kyi phung po dang /	
ting nge 'dzin gyi phung po dang /	
shes rab kyi phung po dang /	
rnam par grol ba'i phung po dang /	
rnam par grol ba'i ye shes mthong ba'i phung po	
yongs su rgyas par 'gyur ba'i gnas 'di yod do	
// rnam par grol ba'i ye shes mthong ba'i phung po yongs su rgyas na /	
len pa med par yongs su mya ngan las 'da' bar 'gyur ba'i gnas 'di yod do //	
dge slong dag /	
de lta bas na /	
'di ltar bslab par bya ste /	
gnas brtan dang /	
bar ma dang /	
gsar bu rnams la bkur sti dang bcas /	
zhe sa dang bcas /	
'jigs pa'i dbang du 'gro ba dang bcas pas gnas par bya ste; dge slong dag /	
khyed kyis de lta bu la bslab par bya'o //	
gang gi tshe bcom ldan 'das kyis lnga sde btul ba de rnams dgon pa na gnas pa na /	
sengge dang /	
stag dang /	
gung dang /	
chom rkun pa rnams kyis bgrod par gyur to //	
bcom ldan 'das kyis dgongs pa /	
gang du sngon gyi yang dag par rdzogs pa'i sangs	
rgyas rnams kyi nyan thos rnams kyis gnas rung bar	
gyur snyam na / gtsug @289a *//	
lag khang yin par gzigs so //	
lha rnams kyis kyang de bzhin du bcom ldan 'das la gsol to //	
de'i tshe w'a ra n'a si na khyim bdag dge	
bzang zhes bya ba zhig gnas pa de dge ba'i	
rtsa ba des sems kyi rgyud bskul nas 'di snyam	
du sems te / kye ma'o //	
bdag gis bcom ldan 'das kyi nyan thos rnams kyi gtsug lag khang brtsig go //	
snyam nas /	
de nang par sngar langs te /	
bcom ldan 'das gang na ba der song nas phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go //	
phyogs gcig tu 'dug pa dang; bcom ldan 'das kyis khyim bdag dge bzang la /	
chos dang ldan pa'i gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas khyim bdag dge bzang stan las langs te bla gos phrag pa gcig tu gzar nas /	
bcom ldan 'das ga la ba de logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das kyis gal te gnang na /	
'di ltar bdag gis bcom ldan 'das kyi nyan thos rnams kyi gtsug @289b lag khang rtsig lags so //	
bcom ldan 'das kyis bka' stsal pa /	
khyim bdag /	
de lta bas na /	
rjes su gnang gi /	
rtsigs shig /	
des ci 'dra ba rtsig pa ma shes nas /	
bcom ldan 'das kyis bka' stsal pa; gal te gnas khang gsum brtsigs na /	
dbus su dri gtsang khang brtsig par bya zhing /	
g-yas phyogs su gnas khang gnyis te /	
de ltar na ngos gsum pa la ni /	
gnas khang dgu'o //	
ngos bzhi pa la ni /	
dri gtsang khang gi thad ka dbus su sgo gsum gdod par bya zhing /	
g-yas phyogs su gnas khang gnyis so //	
du brtsegs su bya ba ma shes nas /	
bcom ldan 'das kyis bka' stsal pa /	
dge slong rnams kyi gtsug lag khang ni /	
lnga brtsegs su bya'o //	
dri gtsang khang ni /	
bdun brtsegs su bya'o //	
sgo khang steng gi bsil khang yang bdun brtsegs su bya'o //	
dge slong ma rnams kyi gtsug lag khang ni /	
sum brtsegs su bya'o //	
dri gtsang khang ni /	
lnga brtsegs su bya'o //	
sgo khang steng gi bsil khang yang lnga brtsegs su bya'o //	
de'i tshe mnyan yod na khyim bdag sbyin pa zhes bya ba phyug pa /	
nor mang ba /	
longs spyod che ba /	
yongs su bzung ba yangs shing rgya che ba /	
rnam thos kyi bu'i nor dang ldan pa /	
rnam thos kyi bu la nor gyis 'gran pa zhig gnas pa des /	
rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa las /	
dus gzhan zhig na /	
chung ma @290a *//	
ma sems can dang ldan par gyur nas de zla ba brgyad dam /	
dgu 'das nas khye'u zhig btsas te /	
de'i btsas pa'i btsas ston nyi ma bdun gsum nyi	
shu rtsa gcig tu rgya cher byas nas ming 'dogs	
par byed / khye'u ming cir gdags /	
nye du dag gis smras pa /	
khye'u 'di khyim bdag sbyin pa'i bu yin pas /	
de'i phyir khye'u'i ming ni /	
bzang sbyin du gdags so //	
zhes de'i ming bzang sbyin zhes bya bar btags so //	
khye'u bzang sbyin ma ma brgyad po pang na thogs pa'i ma ma gnyis dang /	
nu ma snun pa'i ma ma gnyis dang /	
dri ma phyi ba'i ma ma gnyis dang /	
rtse grogs kyi ma ma gnyis la rjes su gtad nas /	
de ma ma brgyad po dag gis 'o ma dang /	
zho dang /	
mar dang /	
zhun mar dang /	
mar gyi snying po dang /	
gzhan yang /	
yo byad kyi bye brag gtso bo gtso bo dag gis sring bar byed /	
skyed par byed cing /	
rdzing na gnas pa'i padma bzhin du myur du skye bar byed do //	
de dus gzhan zhig na rgyan thams cad kyis brgyan	
nas ma ma'i pang du 'dug ste phyir byung ba	
dang / slong bas brgyan bslangs pa /	
gzhon nu /	
bdag la rgyan dgos kyi /	
bdag la rgyan byin cig /	
des dga' ba dang /	
mgu bas de la rgyan de byin no //	
de khyim du zhugs pa dang /	
de'i phas ma ma la dris pa /	
gzhon nu'i rgyan ga re /	
des smras pa /	
gzhon nus slong ba la stsal to //	
de rgyan gzhan dag gis brgyan na /	
de yang byin no //	
yang brgyan na /	
de yang des byin nas /	
khyim bdag @290b des chung ma la smras pa /	
bzang mo /	
bdag cag gi bu ni /	
bzang po zhig btsas te /	
rtag tu sbyin pa la mngon par dga'o //	
des smras pa /	
rje'i sras /	
gal te de lta na /	
slan chad rgyan de lta bu ni /	
mi bgyid do //	
des smras pa /	
bzang mo /	
bdag cag la gser dang /	
rin po che tshad med pa yod mod kyi /	
rgyan brdungs pa med pas /	
'di 'dor na /	
phyi rol tu gtang bar mi bya'o //	
zhes nang kho nar rtser 'jug go /	
ji tsam dus gzhan zhig na /	
khyim bdag sbyin pa gla mi'i skye bos yongs su bskor nas /	
'bab chu aa dzi ra bi til khrus byed du chas pa dang /	
khye'u bzang sbyin gyis smras pa /	
yab /	
bdag kyang mchi'o //	
des de la brid par brtsams te /	
bu /	
'di nyid na chu bzang po yod do //	
'bab chu ni /	
chu srin 'dzin khris gang ba yin pas /	
khyod 'dir ma mas khrus byos shig /	
des dus so //	
de'i mas smras pa /	
rje'i sras /	
khye'u 'di ci'i slad du ngu /	
des ji ltar gyur pa rnams smras pa dang /	
des smras pa /	
rje'i sras /	
khyod kyis lhag par gsungs par gyur na /	
lhan cig bzhud pa la nongs pa ci mchis /	
des de khrid de 'bab pa chu'i ngos su song nas khrus byas te chu 'gram du bzhag go /	
des smras pa /	
yab /	
ci'i slad du bdag srung bar mdzad /	
bu /	
khyod la nyes pa yod do //	
yab /	
bdag la nongs pa ci 'dra ba zhig mchis /	
rgyan byin zhing byin pa dag slong ba rnams la sbyin pas so //	
yab ci /	
nor don du gnyer lags sam /	
bu /	
su zhig don du mi gnyer /	
yab /	
gal @291a *//	
te de lta na /	
bdag chab tu 'jug tu stsol cig /	
des de chur bcug pa dang /	
de nas des de'i lag pa gnyis chu nang du	
bcug nas lcags kyi bum pa gser gyis gang ba	
bzhi phyung nas smras pa /	
yab /	
'di las khyod ji tsam bzhed pa'i nor gyis nor gyi bya ba mdzod la /	
lhag ma 'di nyid du chug cig /	
bu /	
khyod kyis ci chu nang na yod pa'i gter mthong ngam /	
yab /	
chu na mchis pa 'ba' zhig tu ma bas kyi /	
thang la mchis pa dang /	
bdag po mchis pa dang /	
bdag po ma mchis pa dang /	
gang dag ring po na mchis pa dang /	
gang dag nye ba na mchis pa yang mthong ngo //	
khyim bdag sbyin pa ngo mtshar skyes pa'i mig bgrad de bsam pa /	
nor gyi bdag po 'di lta bus ni /	
sbyin pa gtang bar nus so //	
snyam du rig nas smras pa /	
bu /	
gal te de lta na /	
ci dga' bar sbyin pa byin cig /	
'di ni /	
chos nyid yin te /	
ji tsam pa gson pa de'i bar du bu'i grags pa mi 'byung ba yin no //	
ji tsam dus gzhan zhig na khyim bdag sbyin pa	
shi nas bzang sbyin khyim gyi rje bor gyur nas	
des rtag tu mgon med pa rnams la zas sbyin	
pas / kun tu khyim bdag sbyin pa'i bu bzang sbyin khyim gyi rje bor gyur te /	
de mgon med pa rnams la zas sbyin no //	
zhes sgra grags pas /	
de'i ming khyim bdag mgon med zas sbyin /	
khyim bdag mgon med zas sbyin zhes bya bar grags so //	
de nas des rigs mnyam pa las chung ma @291b blangs te /	
de de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa las /	
khye'u zhig btsas so //	
zhes bya ba nas khye'u bdun btsas so //	
zhes bya ba'i bar du ste /	
des drug ni /	
khyim phub bo //	
bdun pa legs skyes bya ba de'i chung ma rigs	
mnyam pa las btsal na ma rnyed nas de 'gram	
pa la lag pa gtad de /	
sems khong du chud cing 'dug go /	
de'i ne'u zla bram ze'i khye'u sbrang rtsi'i phung po zhes bya ba des /	
de de ltar sems khong du chud pa mthong nas des smras pa /	
khyim bdag /	
khyod ci'i phyir lag pa 'gram pa la gtad de /	
sems khong du chud cing 'dug /	
des smras pa /	
bdag gis bu drug ni /	
khyim phub na /	
bdun pa legs skyes kyi chung ma rigs mnyam pa	
gang las 'di khyim dbub pa gang yin pa de	
sems mod / des smras pa /	
sems las chung ngur 'dug cig dang /	
'di'i chung ma kho bos rigs mnyam pa las btsal lo //	
yul gang du /	
des smras pa /	
re zhig yul ma ga dhar 'gro'o //	
de bzhin byos shig /	
de rgyal po'i khab tu phyin pa dang /	
rgyal po'i khab na khyim bdag phyug pa /	
nor mang ba /	
longs spyod che ba /	
khyim bdag mgon med zas sbyin dang mtshungs pa gzhan	
zhig gnas pa de'i khyim du zhugs nas sgo khang	
du 'dug ste smras pa /	
bkra shis par gyur cig /	
khyim de'i skye bos smras pa /	
bram ze /	
ci zhig slong /	
bu mo slong ngo //	
su'i phyir /	
@292a *// mnyan yod na khyim bdag mgon med zas sbyin gyi bu legs skyes zhes bya ba de'i 'o //	
de rnams kyis smras pa /	
bdag cag rigs ni /	
mnyam na /	
'on kyang kho bo cag la gnyod mang du dgos so //	
mang khyad ji snyed /	
gangs can gyi ri'i glang po che brgya /	
rta brgya /	
gser gyi rgyan brgya /	
dre'u'i shing rta brgya /	
tho gar yul gyi bu mo brgya'o //	
bram ze'i khye'u sbrang rtsi'i phung pos /	
khyim bdag mgon med zas sbyin la don de'i phyir yi ge spring pa dang /	
des kyang bklags nas thams cad sbyar gyi /	
longs shig ces yi ge'i lan spring ngo //	
des nyin zhag dang /	
tshes grangs dang /	
yud tsam dag bstun nas blangs pa dang /	
de nas des gtsang zhing bsod pa'i kha zas mang	
pos tshim par byas nas bram ze'i khye'u zhig gi	
khyim du song ste gnas btab pa dang /	
'khru bas thebs nas /	
bram ze rnams dang ngo bshes pa ma yin pas /	
de rnams mi gtsang bas skrag pas phyir phyung ste bor ba dang /	
stes te tshe dang ldan pa sh'a ri'i bu dang /	
moo 'gal gyi bu gnyis phyogs deng phyin pa de gnyis kyis de mthong ngo //	
de nas de gnyis kyis smyug ma'i tshal pas bzhar	
nas sa dkar pos bskus te bkrus nas de la	
chos bshad nas dong ngo //	
de 'khru ba 'chad du ma btub nas /	
des de gnyis la sems dang ba bskyed nas shi ba dang /	
rgyal chen bzhi'i ris kyi lha rnams kyi nang du	
skyes nas de rgyal po chen po rnam thos kyi	
bu'i drung du song ste gnas bslangs pa dang /	
des @292b smras pa /	
khyod song la de nyid du lho sgor gnas thob cig /	
de der song ste gnyug mar gnas par gyur to //	
lus 'phags kyi rgyal pos rgyal po gzugs can snying	
po la gangs can gyi ri'i glang po che brgya	
skyes su bskur ba dang /	
des ko sa la'i rgyal po gsal rgyal la /	
kho bo la lus 'phags kyi rgyal pos /	
gangs can gyi ri'i glang po che brgya skyes su bskur gyi /	
gal te dgos par gyur na /	
len pa thongs shig ces spring ngo //	
de nas khyim bdag mgon med zas sbyin /	
ko sa la'i rgyal po gsal rgyal gang na ba der song ste phyin pa dang /	
ko sa la'i rgyal po gsal rgyal la 'di skad ces smras so //	
lha /	
bdag rgyal po'i khab tu bgyi ba cung zad cig la der mchi ste slar mchi'o //	
rgyal pos smras pa /	
legs kyi /	
song la de nas nga'i glang po che brgya zhig	
blang dgos pa de dag kyang ded de shog cig	
/ des smras pa /	
lha /	
gal te der bdag 'tshal ba ma mchis na blangs la /	
'dir mchis nas lha'i thugs mnyes par bgyi'o //	
rgyal pos smras pa /	
legs kyi /	
de bzhin du byos shig /	
de nas khyim bdag mgon med zas sbyin gnyod mang du khyer nas rgyal po'i khab tu phyin to //	
de khyim bdag gang gi khyim du gnas btab pa'i khyim bdag de /	
de nyid kyi mtshan mo langs te nang mi rnams la bsgo ba /	
nang rje dag longs shig /	
bzhin bzang dag longs shig /	
shing rnams shegs shig /	
me dag bus shig /	
'bras chen tshos shig /	
tshod ma tshos shig /	
bca' ba dag bzang du gyis shig /	
@293a *// bkad sa'i zhal ta dag gyis shig /	
de nas khyim bdag mgon med zas sbyin 'di snyam du sems te /	
ci /	
khyim bdag 'di bag ma len tam /	
bag ma gtong ngam /	
yul mi rnams 'dis zas la mgron du bos sam /	
tshong pa'am /	
tshogs sam /	
'khor tam /	
'dis ma ga dha'i rgyal po bzo sbyangs gzugs can	
snying po zas la spyan drangs sam snyam du bsam	
nas / khyim bdag de la 'di skad ces smras so //	
khyim bdag /	
ci /	
khyod bdag ma len tam /	
bag ma gtong ngam /	
yul mi rnams khyod kyis zas la mgron du pos sam /	
tshong pa'am /	
tshogs sam /	
'khor tam /	
khyod kyis ma ga dha'i rgyal po bzo sbyangs gzugs can snying po zas la spyan drangs sam /	
des smras pa /	
khyim bdag /	
kho bos bag ma len pa'am /	
bag ma gtong ba yang med /	
kho bo'i yul mi yang zas la ma bos /	
tshong pa ma yin /	
tshogs ma yin /	
'khor ma yin /	
ma ga dha'i rgyal po bzo sbyangs gzugs can snying	
po yang zas la spyan drangs pa ma yin te	
/ 'on kyang sangs rgyas la sogs pa dge slong gi dge 'dun gdugs tshod la spyan drangs so //	
khyim bdag mgon med zas sbyin gyis sangs rgyas zhes	
bya ba'i sgra sngon ma thos pa thos pa dang	
/ ba spu'i khung bu thams cad nas spu zing zhes byed nas de spu zing zhes byed pas /	
khyim bdag de la 'di skad ces smras so //	
khyim bdag /	
sangs rgyas zhes bya ba 'di su yin /	
khyim bdag /	
dge sbyong go'u ta ma /	
sh'akya'i @293b sras /	
sh'akya'i rigs las skra dang kha spu bregs te gos	
ngur smrig bgos nas dad pa yang dag pa kho	
nas khyim nas khyim med par rab tu byung nas	
de bla na med pa yang dag par rdzogs pa'i	
byang chub mngon par rdzogs par sangs rgyas pa zhig	
yod de / khyim bdag /	
de ni /	
sangs rgyas zhes bya'o //	
khyim bdag /	
dge 'dun zhes bya ba 'di su yin /	
khyim bdag /	
rgyal rigs las kyang rigs kyi bu skra dang kha spu bregs te gos ngur smrig bgos nas /	
dad pa yang dag pa kho nas khyim nas khyim	
med par bcom ldan 'das de kho na rab tu	
byung ba'i rjes su rab tu byung ba dag yod	
/ bram ze'i rigs dang /	
rje'u rigs dang /	
dmangs rigs las kyang rigs kyi bu skra dang kha	
spu bregs te gos ngur smrig bgos nas dad pa	
yang dag pa kho nas khyim nas khyim med par	
bcom ldan 'das de kho na rab tu byung ba'i	
rjes su rab tu byung ba dag yod de /	
khyim bdag /	
'di ni /	
dge 'dun zhes bya ba yin te /	
sang kho bo'i khyim du sangs rgyas la sogs pa	
dge slong gi dge 'dun de gdugs tshod la spyan	
drangs so // khyim bdag /	
bcom ldan 'das de da ltar gang na bzhugs /	
rgyal po'i khab 'di nyid kyi dur khrod kyi bsil ba'i tshal na bzhugs so //	
khyim bdag /	
bcom ldan 'das de /	
bdag cag gis bltar rung ngam /	
des 'di skad ces smras so //	
khyim bdag /	
khyod re zhig sdod cig dang /	
gal te 'di nyid du gshegs nas sang mthong bar 'gyur ba'i gnas de yod do //	
de nas khyim bdag mgon med zas @294a *//	
sbyin de'i nub mo sangs rgyas la dmigs pa'i dran pas gnyid log ste /	
de nam ma nangs par nam nangs pa'i 'du shes	
kyis lho sgo gang na ba der song ba dang	
/ de'i tshe pho nya glo bur du 'ong ba dang /	
'gro ba rnams kyis mi thogs par bya ba'i phyir mtshan mo'i thun dang po dang /	
tha ma gnyis la lho sgo phye ste 'jog go /	
ji tsam na lho sgo phye ba dang snang bas gsal bar gyur pa mthong nas /	
de 'di snyam du sems te /	
'di ltar lho sgo phye ste 'dug pas gdon mi za bar nam nangs so //	
snyam du rig nas /	
snang ba de nyid grong khyer nas byung ba dang /	
de byung ma thag tu snang ba gang yin pa de med nas slar nam sros par gyur to //	
de yang 'jigs par gyur /	
bag tsha bar gyur cing /	
spu zing zhes byed par gyur nas /	
bdag mi'am /	
mi ma yin pa'am /	
g-yon can 'ga' zhig gis gtses te gnyod mang po	
yang ma son par 'phrog par mi 'gyur grang snyam	
du bsam ste / slar ldog par 'dod pas lha'i	
bu sbrang rtsi'i phung po'i 'dug gnas la bskor ba	
byed cing phyag 'tshal lo //	
de nas lha'i bu sbrang rtsi'i phung po 'di snyam du sems te /	
deng nyid du khyim bdag mgon med zas sbyin gyis bden pa mthong bar 'gyur na /	
deng nyid 'di sangs rgyas bcom ldan 'das spangs te	
lha gzhan la phyag 'tshal bar 'gyur ba snyam du	
bsam nas gang yang lho sgo nas bsil ba'i tshal	
gyi dur khrod kyi bar snang ba rgya chen pos	
gsal bar byas nas khyim bdag mgon med zas @294b	
sbyin la 'di skad ces smras so //	
khyim bdag /	
spyan sngar songs shig /	
slar ma ldog cig /	
khyod spyan sngar song na /	
legs par 'gyur gyi /	
slar log na ni /	
ma yin no //	
de ci'i phyir zhe na /	
rta brgya dang ni gser rgyan brgya //	
dre'u'i shing rta brgya dang ni //	
sna tshogs nor gyis sbyar ba yi //	
rta rgod ma yi shing rta brgya //	
gom pa gcig cig por ba yi //	
bcu drug char yang mi phod do //	
khyim bdag /	
spyan sngar songs shig /	
slar ma ldog cig /	
khyod spyan sngar song na /	
legs par 'gyur gyi /	
slar log na ni /	
ma yin no //	
de ci'i phyir zhe na /	
gangs can ri yi glang chen brgya //	
gser dang nor bus brgyan byas la //	
lus che gshol mda'i mche bar ldan //	
ma tanggar skyes stobs po che //	
gom pa gcig cig por ba yi //	
bcu drug char yang mi phod do //	
khyim bdag /	
spyan sngar songs shig /	
slar ma ldog cig /	
khyod spyan sngar song na /	
legs par 'gyur gyi /	
slar log na ni /	
ma yin no //	
de ci'i phyir zhe na /	
tho gar yul gyi bu mo brgya //	
nor bu'i rna cha gdub kor thogs //	
gser gyi dpung rgyan thogs pa yi //	
mgrin pa rgyan gyis legs brgyan pa //	
gom pa gcig cig bor pa yi //	
bcu drug char yang mi phod do //	
khyim bdag /	
spyan sngar songs shig /	
slar ma ldog cig /	
khyod spyan sngar song na legs par 'gyur gyi /	
slar log na ni /	
ma yin no //	
de nas khyim bdag mgon med zas sbyin gyis lha'i bu de la 'di skad ces smras so //	
bzhin bzang /	
khyod su zhig /	
khyim bdag @295a *//	
kho bo ni /	
khyod nyid kyi grogs po rnying ba bram ze'i khye'u sbrang rtsi'i phung po yin te /	
kho bos dge slong sh'a ri'i bu dang /	
mo'u 'gal gyi bu gnyis la sems dad pa bskyed	
nas shi ba dang rgyal chen bzhi'i ris kyi lha	
rnams su skyes te lho sgo 'di nyid na gnyug	
mar gnas so // de'i phyir kho bo khyod la 'di skad ces /	
khyim bdag /	
spyan sngar song zhig /	
slar ma ldog cig /	
khyod spyan sngar song na /	
legs par 'gyur gyi /	
slar log na ni /	
ma yin no //	
zhes smra'o ////	
'dul ba gzhi /	
bam po don lnga pa /	
de nas khyim bdag mgon med zas sbyin 'di snyam du sems te /	
kye ma'o //	
sangs rgyas bcom ldan 'das ni /	
mchog ma yin pa ma yin zhing /	
chos bstan pa yang mchog ma yin pa ma yin te /	
de la da ltar lha yang brtson par byed kyi /	
bcom ldan 'das de la blta bar bya'o //	
snyam du bsam nas /	
bsil ba'i tshal gyi dur khrod gang na ba der song ba dang /	
de'i tshe bcom ldan 'das gtsug lag khang gi phyi	
rol bla gab med pa na 'chag cing lhag par	
yang khyim bdag mgon med zas sbyin 'ong ba la	
gzhes pa / khyim bdag mgon med zas sbyin gyis	
bcom ldan 'das rgyang ring po kho nas mthong ngo	
gzhes pa / // mthong nas kyang bcom ldan 'das gang na ba der song ste phyin pa dang /	
bcom ldan 'das la khyim bdag gis yang dag par dgyes par 'gyur bas /	
yang dag par dgyes par byed de /	
bcom ldan 'das /	
ji ga bde par @295b mnal tam /	
de nas bcom ldan 'das kyis de'i tshe tshigs su bcad de bka' stsal pa /	
gang zhig 'dod pas ma gos la //	
zag med rab tu rnam grol ba //	
mya ngan yongs 'das bram ze ni //	
thams cad du ni bde bar mnal //	
'dir ni re ba kun bcad nas //	
thugs kyi rims nad rnam bsal cing //	
zhi ba thob pa'i thugs kyis ni //	
nye bar zhi ba bde bar mnal //	
de nas bcom ldan 'das kyis /	
khyim bdag mgon med zas sbyin khrid nas gtsug lag	
khang du zhugs te gdan bshams pa nyid la bzhugs	
pa dang / khyim bdag mgon med zas sbyin gyis	
bcom ldan 'das kyi zhabs gnyis la mgo bos phyag	
'tshal te phyogs gcig tu 'dug go /	
phyogs gcig tu 'dug pa dang /	
bcom ldan 'das kyis /	
khyim bdag mgon med zas sbyin la chos dang ldan pa'i gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
sangs rgyas bcom ldan 'das rnams kyis thog ma'i dus	
su chos kyi gtam mdzad pa gang yin pa 'di	
lta ste / sbyin pa'i gtam dang /	
tshul khrims kyi gtam dang /	
mtho ris kyi gtam dang /	
'dod pa rnams kyi mnog dang /	
nyes dmigs dang /	
kun nas nyon mongs pa dang /	
rnam par byang ba dang /	
nges par 'byung ba dang /	
rab tu dben pa'i phan yon gyi phyogs dang mthun	
pa'i chos kyi gtam rgyas par yang dag par bstan	
to // gang gi @296a *//	
tshe bcom ldan 'das kyis de dga' ba'i sems dang /	
dge ba'i sems dang /	
mgu ba'i sems dang /	
sgrib pa dang bral ba'i sems dang /	
skal ba dang ldan zhing /	
yang dag phul gyi chos bshad pa kun shes par nus par gzigs pa de'i tshe /	
sangs rgyas bcom ldan 'das rnams kyi yang dag phul gyi chos bshad pa /	
'phags pa'i bden pa bzhi po gang yin pa 'di lta ste /	
sdug bsngal dang /	
kun 'byung ba dang /	
'gog pa dang /	
lam rgyas par rab tu bstan to //	
de nas khyim bdag mgon med zas sbyin gyis stan	
de nyid la 'dug bzhin du 'phags pa'i bden pa	
bzhi po 'di lta ste /	
sdug bsngal ba dang /	
kun 'byung ba dang /	
'gog pa dang /	
lam mngon par rtogs te /	
dper na /	
gos gtsang ma nag nog med pa tshon du gzhug par 'os pa /	
tshon gyi nang du bcug na legs par tshon rtsi 'dzin btub pa de bzhin du /	
khyim bdag mgon med zas sbyin gyis stan de nyid	
la 'dug bzhin du 'phags pa'i bden pa bzhi po	
'di lta ste / sdug bsngal dang /	
kun 'byung ba dang /	
'gog pa dang /	
lam mngon par rtogs so //	
de nas khyim bdag mgon med zas sbyin gyis /	
chos mthong ba dang /	
chos thob pa dang /	
chos rig pa dang /	
chos kyi gting sleb pa dang /	
som nyi las brgal ba dang /	
the tshom las brgal ba dang /	
ston pa'i bstan pa la gzhan gyi dring mi 'jog pa dang /	
gzhan gyis mi bkri ba @296b dang /	
chos rnams la mi 'jigs pa thob nas stan las langs te /	
bla gos phrag pa gcig tu gzar nas /	
bcom ldan 'das gang na bde logs su thal mo sbyar ba btud de /	
bcom ldan 'das la 'di skad ces gsol to //	
btsun pa /	
bdag ni /	
'phags so //	
mngon par 'phags so //	
bcom ldan 'das dang /	
chos dang /	
dge slong gi dge 'dun la bdag skyabs su mchi lags kyi /	
dge bsnyen du gzung du gsol /	
deng slan chad ji srid 'tsho'i bar du srog dang	
yang bsdos te skyabs su mchi bar mngon par dad	
lags so // de nas bcom ldan 'das kyis khyim	
bdag mgon med zas sbyin la 'di skad ces bka'	
lags so // stsal to // khyim bdag /	
khyod kyi ming ci /	
btsun pa /	
bdag gi ming ni /	
bzang sbyin lags mod kyi /	
mgon ma mchis pa rnams la 'tshal ma stsol pas /	
des na /	
bdag la skye bo rnams kyis mgon med zas sbyin zhes bgyi bar 'tshal to //	
khyim bdag /	
khyod kyi gnas gang yin /	
btsun pa /	
yul phra tsi na zhes bgyi ba na ko sa	
la rnams kyi grong rdal mnyan yod ces bgyi ba	
de na bdag mchis lags so //	
bcom ldan 'das mnyan yod du gshegs shig dang /	
bcom ldan 'das dge slong gi dge 'dun dang thabs	
cig la bdag ji srid 'tsho'i bar du na bza'	
chos gos dang / bsod snyoms dang /	
gzims cha dang /	
snyun dpyad kyi rkyen sman gyi yo byad rnams kyis bsnyen bkur bgyi lags so //	
khyim bdag /	
mnyan yod na gtsug lag khang yod dam /	
btsun pa /	
ma mchis lags @297a *//	
so; ;khyim bdag gang na gtsug lag khang yod pa der dge slong rnams 'ong ba dang /	
'gro ba dang /	
gnas par sems so //	
bcom ldan 'das gshegs shig dang /	
bdag gis ci nas kyang mnyan yod du dge slong rnams mchi ba dang /	
gzhan du mchi ba dang /	
mchis par sems par 'gyur pa de ltar gtsug lag khang rtsig lags so //	
bcom ldan 'das kyis cang mi gsung pas khyim bdag mgon med zas sbyin la gnang ngo //	
de nas khyim bdag mgon med zas sbyin gyis bcom	
ldan 'das cang mi gsung bas gnang bar rig nas	
/ bcom ldan 'das kyi zhabs gnyis la mgo bos	
phyag byas te bcom ldan 'das kyi spyan snga nas	
/ song ngo // de nas des rgyal po'i khab	
tu sgrub pa dang bya ba gang yin pa de	
thams cad byas te grub nas /	
slar bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag 'tshal te /	
bcom ldan 'das la 'di skad ces gsol to /	
bcom ldan 'das /	
bdag gi grogs dge slong zhig stsal du gsol /	
bdag de dang lhan cig mnyan yod du bcom ldan	
'das kyi slad du gtsug lag khang rtsig lags so	
// bcom ldan 'das kyis dgongs pa /	
dge slong su zhig gis khyim bdag mgon med zas sbyin 'khor dang bcas pa dang /	
mnyan yod na gnas pa'i skye bo'i tshogs 'dul bar 'gyur snyam na /	
dge slong sh'a ri'i bus 'gyur bar gzigs nas /	
de nas bcom ldan 'das @297b kyis tshe dang ldan pa sh'a ri'i bu la bka' stsal pa /	
sh'a ri'i bu /	
khyim bdag mgon med zas sbyin 'khor dang bcas pa dang /	
mnyan yod na gnas pa'i skye bo'i tshogs la sogs shig /	
tshe dang ldan pa sh'a ri'i bus; bcom ldan 'das	
la cang mi smra bas bcom ldan 'das kyi bka'	
mnyan to // de nas khyim bdag mgon med zas	
sbyin gyis tshe dang ldan pa sh'a ri'i bu cang	
mi smra bas khas blangs par rig nas /	
bcom ldan 'das kyi zhabs gnyis la mgo bos phyag 'tshal te /	
bcom ldan 'das kyi spyan snga nas song ngo //	
de nas tshe dang ldan pa sh'a ri'i bu de	
nyid kyi nub mo 'das nas snga dro sham thabs	
bgos / chos gos lhung bzed thogs te /	
rgyal po'i khab tu bsod snyoms la zhugs nas /	
rgyal po'i khab tu bsod snyoms spyad de zas kyi bya ba byas nas /	
zas phyi ma'i bsod snyoms spangs te gnas mal ji	
ltar longs spyad pa mkhos su phab nas lhung bzed	
dang chos gos blangs te mnyan yod gang na pa	
der rgyu zhing song ngo //	
de nas khyim bdag mgon med zas sbyin lam rgyags	
mang po khyer nas nub mo nub mo zhing mnyan	
yod du song ste phyin nas /	
de mnyan yod du ma zhugs pa nyid du kun dga' ra ba nas kun dga' ra ba dang /	
nags tshal nas nags tshal dang /	
skyed mos tshal nas skyed mos tshal dang /	
'chags nas 'chags na dpyod cing 'di skad ces smras so //	
mnyan yod dang ha cang yang mi ring la ha cang yang mi nye ba dang /	
nyin par lang long nyung zhing ku co nyung ba dang /	
mtshan mo gcom chung ba dang /	
sgra chung ba dang /	
sbrang bu @298a *//	
dang; sha sbrang dang /	
rlung dang /	
nyi ma dang /	
sdig sbrul gyi reg pa chung ba'i sa phyogs de	
gang na yod pa der bdag gis bcom ldan 'das	
kyi phyir gtsug lag khang brtsig go /	
zhes pa las /	
khyim bdag mgon med zas sbyin gyis /	
gzhon nu rgyal byed kyi kun dga' ra ba ni /	
mnyan yod dang ha cang yang mi ring /	
ha cang yang mi nye la /	
nyin par lang long nyung zhing ku co nyung ba dang /	
mtshan mo gcom chung ba dang /	
sgra chung ba dang /	
sbrang bu dang /	
sha sbrang dang /	
rlung dang /	
nyi ma dang /	
sdig sbrul gyi reg pa nyung bar mthong ngo //	
mthong nas kyang 'di snyam du sems te /	
'dir bdag gis bcom ldan 'das kyi phyir gtsug lag khang brtsig go /	
snyam nas /	
de rang gi khyim du ma song ba nyid du	
gzhon nu rgyal byed gang na ba der song ste	
phyin pa dang / gzhon nu rgyal byed la 'di skad ces smras so //	
gzhon nu /	
bdag la kun dga' ra ba stsol cig /	
der bdag gis bcom ldan 'das kyi phyir gtsug lag khang rtsig lags so //	
des smras pa /	
khyim bdag /	
de ni; nga'i kun dga' ra ba ma yin te /	
skyed mos tshal yin mod kyi /	
de nga'i yin no //	
lan gnyis lan gsum du yang khyim bdag mgon med zas sbyin gyis /	
gzhon nu rgyal byed la 'di skad ces smras so //	
gzhon nu /	
bdag la skyed mos tshal stsol cig /	
bdag gis der bcom ldan 'das kyi phyir gtsug lag khang rtsig lags so //	
khyim bdag /	
kun dga' ra ba de /	
@298b gser bye ba gshibs kyang mi gtong ngo //	
yang /	
khyim bdag mgon med zas sbyin gyis /	
gzhon nu rgyal byed la 'di skad ces smras so //	
gzhon nus kun dga' ra ba'i rin bcad zin gyi /	
gser dang dbyig longs shig /	
kun dga' ra ba ni /	
bdag gi lags so //	
sus rin bcad /	
khyod kyis rin bcad mod /	
de gnyis rin bcad do //	
ma bcad do /	
zhes rtsod par gyur nas zhal che gcod pa'i sna	
chen po la gtogs pa'i mi gang na ba der	
song ba dang / de'i bar du 'jig rten skyong ba bzhi 'di snyam du sems te /	
khyim bdag mgon med zas sbyin 'di ni /	
bcom ldan 'das kyi phyir gtsug lag khang rtsig par brtson gyi /	
de'i grogs bya'o //	
snyam nas /	
de nas zhal che gcod pa sna chen po la	
gtogs pa'i cha byad du bdag nyid mngon par sbrul	
nas dgos pa'i phyir 'dus so //	
de nas khyim bdag mgon med zas sbyin dang /	
gzhon nu rgyal byed gnyis zhal che gcod pa sna	
chen po la gtogs pa'i mi'i drung du song nas	
/ khyim bdag mgon med zas sbyin gyis /	
zhal che gcod pa'i sna chen po la gtogs pa rnams la don de rgyas par smras pa dang /	
de rnams kyis smras pa /	
gzhon nu kun dga' ra ba ni /	
rin bcad zin gyi /	
gser dang dbyig longs shig /	
kun dga' ra ba ni /	
khyim bdag gi yin no //	
de cang mi smra bar 'dug go /	
khyim bdag mgon med zas sbyin gyis /	
shing rta dang /	
khu ra dang /	
skye dang /	
gze ba dang /	
rnga mo dang /	
glang dang /	
bong bu rnams la gser mang po bkal te /	
@299a *// 'ongs nas rgyal bu rgyal byed kyi tshal thams cad bye ba'i gshibs pas gshibs par brtsams pa dang /	
sa phyogs 'ga' zhig ma g-yogs pas /	
ma bkram pa nyid du 'dug go /	
de nas khyim bdag mgon med zas sbyin don de	
sems shing yud tsam zhig cang mi smra bar 'dug	
ste / gang gis ma bkram pa'i sa phyogs 'di	
bkram nas slar yang spa bar bya mi dgos pa'i	
gter ha cang nyung ba yang ma yin /	
ha cang mang po yang ma yin pa de gang yin snyam pa dang /	
gzhon nu rgyal byed kyis bsam pa /	
gdon mi za bar khyim bdag mgon med zas sbyin ni //	
ci'i phyir kun dga' ra ba'i ched du 'di snyed	
kyi nor gyi phung po yongs su gtang zhes 'gyod	
pa skyes so // snyam du bsam nas /	
khyim bdag mgon med zas sbyin la 'di skad ces smras so //	
khyim bdag /	
khyod gal te 'gyod pa skyes na /	
gser dang dbyig khyer cig /	
kun dga' ra ba ni /	
nga nyid kyi yin no //	
gzhon nu /	
bdag ni /	
'gyod pa ma skyes te /	
'on kyang don 'di sems shing /	
yud tsam zhig cang mi smra bar 'dug pa ni /	
gang gis ma bkram pa'i sa phyogs 'dir bkram nas	
slar yang sba bar bya mi dgos pa'i gter ha	
cang nyung ba yang ma yin /	
ha cang mang po yang ma yin pa de gang yin snyam mo //	
de nas gzhon nu rgyal byed 'di snyam du sems te /	
kye ma'o //	
sangs rgyas bcom ldan 'das ni /	
mchog ma yin pa ma yin la /	
chos bstan pa yang mchog ma yin pa ma yin te /	
de la @299b da ltar khyim bdag 'di /	
kun dga' ra ba'i ched du 'di snyed kyi nor gyi phung po chen po yongs su gtong ngo //	
snyam du bsam nas /	
khyim bdag mgon med zas sbyin la 'di skad ces smras so //	
khyim bdag /	
ma bkram pa'i sa phyogs kho bo la byin cig /	
der kho bos bcom ldan 'das kyi phyir sgo khang brtsig par bya'o //	
khyim bdag mgon med zas sbyin gyis gzhon nu rgyal byed la ma bkram pa'i sa phyogs byin nas /	
der gzhon nu rgyal byed kyis bcom ldan 'das kyi phyir sgo khang rtsig tu bcug go /	
de nas khyim bdag mgon med zas sbyin gyis /	
bcom ldan 'das kyi phyir gtsug lag khang rtsig par brtsams pa dang /	
mu stegs can zhe sdang drag pos kun nas bslangs pa'i yid can rnams 'dus nas /	
khyim bdag mgon med zas sbyin gang na ba der dong ste lhags pa dang smras pa /	
khyim bdag /	
khyod kyis dge sbyong go'u ta ma'i phyir gtsug lag khang ma rtsigs shig /	
ci'i phyir /	
kho bo cag gis grong khyer rnams bgos te /	
dge sbyong go'u ta ma'i ni /	
rgyal po'i khab yin no /	
kho bo cag ni /	
mnyan yod yin no //	
des smras pa /	
khyed cag gis grong khyer rnams bgos kyi /	
bdag gi nor ma bgos pas /	
bdag gang la mngon par dga' ba'i chos kyi phung po brtsig go /	
de rnams rgyal po'i drung du dong ba dang /	
de la yang khyim bdag mgon med zas sbyin gyis pham par byas pa dang /	
mu stegs spyi rtol can /	
mu cor smra ba rnams kyis smras pa /	
khyim bdag /	
khyod 'dod rgur byed du mi gzhug ste /	
dge sbyong go'u @300a *//	
ta ma'i nyan thos kyi mchog 'ongs nas /	
gal te de'i shags kyis kho bo cag pham par gyur na /	
gtsug lag khang rtsigs shig /	
des smras pa /	
rung gi /	
re zhig 'phags pa sh'a ri'i bu kho na la brtag go /	
de nas khyim bdag mgon med zas sbyin /	
tshe dang ldan pa sh'a ri'i bu gang na ba der song ste phyin pa dang /	
tshe dang ldan pa sh'a ri'i bu'i rkang pa gnyis	
la mgo bos phyag btsal nas phyogs gcig tu 'dug	
go / phyogs gcig tu 'dug nas /	
khyim bdag mgon med zas sbyin gyis /	
tshe dang ldan pa sh'a ri'i bu la 'di skad ces smras so //	
btsun pa sh'a ri'i bu /	
mu stegs can rnams 'di skad ces /	
khyim bdag khyod 'dod rgur byed du mi gzhug ste /	
dge sbyong go'u ta ma'i nyan thos kyi mchog 'ongs nas /	
gal te de'i shags kyis kho bo cag pham par gyur na /	
gtsug lag khang rtsigs shig ces mchi na /	
de la ji ltar bsgrub par bgyi /	
tshe dang ldan pa sh'a ri'i bus bsam pa /	
ci /	
'di rnams la dge ba'i rtsa ba cung zad yod dam /	
'on te med ces bsam pa las /	
yod par mthong ngo //	
su zhig la rag las par 'gyur snyam na /	
bdag kho na la rag las par mthong ngo //	
yang bsam pa /	
ci /	
'di snyed cig kho na bdag la rag las pa'i tshig gis 'dul bar 'gyur ram /	
'on te gzhan yang tshig gis 'dul ba yod snyam pa las /	
yod de /	
dus ji srid cig na tshogs par 'gyur snyam na /	
zhag bdun lon nas so //	
snyam du bsam nas smras pa /	
khyim @300b bdag /	
de bzhin du bya ste /	
'on kyang zhag bdun pa'i nyin par bya'i //	
de nas khyim bdag mgon med zas sbyin /	
dga' ba dang mgu ba skyes te /	
mu stegs can rnams gang na ba der song nas phyin pa dang /	
mu stegs can rnams la 'di skad ces smras so //	
shes ldan dag /	
sh'a ri'i bu na re /	
rung gi /	
de bzhin du bya'o //	
'on kyang zhag bdun pa'i nyin par bya'o //	
zhes zer ro //	
de rnams bsam pa /	
'di la ni /	
rgyu gnyis yod par 'gyur te /	
yang na ni /	
de 'bros 'dod do //	
yang na ni /	
de phyogs tshal 'dod do //	
de ma yin na /	
dus der gdab ci dgos /	
bdag cag kyang phyogs btsal lo //	
zhes de rnams phyogs btsal bar brtsams te /	
de rnams kyis phyogs btsal ba dang /	
kun tu rgyu mig dmar mthong nas de rnams kyi de la smras pa /	
khyod dang bdag cag ni /	
tshangs pa mtshungs par spyod pa yin gyi /	
dge sbyong go'u ta ma'i nyan thos kyi mchog bdag cag gi brtsad pa'i phyir bkug na /	
de phyogs tshol gyi /	
khyod kyang bdag cag gi grogs gyis shig /	
dus ji tsam zhig na /	
'di nas zhag bdun pa'i nyin par ro //	
rung gi //	
de bzhin du bya ste /	
gang gi tshe khyed cag 'dus pa byung ba de'i tshe kho bo la sbron cig /	
mu stegs can rnams bag tsha ba dang /	
sems khral skyes nas nyin re zhing phyogs tshol ba dang nyi ma bgrang bar byed do //	
ji tsam na zhag bdun lon pa dang /	
khyim bdag mgon med zas sbyin gyis bla gab med	
pa'i sa phyogs yangs par stan shom du bcug go	
/ tshe dang @301a *//	
ldan pa sh'a ri'i bu'i ched du yang sengge'i khri bshams so //	
yul sna tshogs na gnas pa'i mu stegs can rnams kyang 'dus so //	
mnyan yod na gnas pa'i skye bo'i tshogs dang /	
de'i nyen kor na gnas pa'i srog chags brgya stong phrag du ma dag kyang kha cig ni /	
ngo mtshar skyes /	
kha cig ni /	
sngon gyi dge ba'i rtsa bas bskul nas 'dus par gyur to //	
de nas tshe dang ldan pa sh'a ri'i bu khyim	
bdag mgon med zas sbyin 'khor dang bcas pas mdun	
du bdar nas rtsod pa'i dkyil 'khor du zhugs te	
/ 'dul ba'i skye bo rnams la bltas nas dran	
pa sngon du btang ste spyod lam zhi bas sengge'i	
khri la 'dzegs nas 'dug pa dang /	
'khor thams cad sems mi g-yeng bar tshe dang ldan pa sh'a ri'i bu la rtog cing 'dug go /	
de nas tshe dang ldan pa sh'a ri'i bus /	
mu stegs can rnams la smras pa /	
shes ldan dag /	
re zhig byed dam /	
'on te 'jig /	
de rnams kyis smras pa /	
kho bo cag gis bya'i //	
khyod kyis bshig cig /	
tshe dang ldan pa sh'a ri'i bus bsam pa /	
gal te bdag gis byas na /	
lha dang bcas pa'i 'jig rten gyis kyang 'jig mi nus na /	
kun tu rgyu mig dmar gyis lta smos kyang ci	
dgos snyam du bsam nas kun tu rgyu mig dmar	
la 'di skad ces smras so //	
khyod kyis byos shig /	
ngas gzhig go /	
de mig 'phrul la byang ba yin pas /	
des shing sa ha ka ra shin tu me tog gis rgyas pa zhig sprul pa dang /	
tshe dang ldan pa sh'a ri'i bus @301b rlung dang char drag po phab ste /	
des de rtsa ba nas phyung nas phan tshun rnam	
par gtor te rnal 'byor pa rnams kyi yul du	
yang ma gyur to //	
de nas des padma'i rdzing zhig sprul pa dang /	
tshe dang ldan pa sh'a ri'i bus glang po che	
bzang po zhig sprul nas des de kun tu brnal	
nas ming gi lhag ma zhig bzhag go /	
des sprul mgo bdun pa zhig sprul pa dang /	
tshe dang ldan pa sh'a ri'i bus nam mkha' lding zhig sprul te /	
des de blangs so //	
des ro langs shig sprul pa dang /	
tshe dang ldan pa sh'a ri'i bus sngags kyi phur bas btab pa las /	
nyes par sbyar ba'i ro langs ni /	
bdag nyid la gsod par byed pas des de nyid bsnyegs pa dang /	
de nas de 'jigs skrag /	
phongs shing ba spu zing zhes byed nas /	
tshe dang ldan pa sh'a ri'i bu'i rkang pa gnyis la mgo bos gtugs nas 'phags pa /	
skyabs su mchi lags kyi /	
yongs su bskyab tu gsol /	
de nas tshe dang ldan pa sh'a ri'i bus sngags	
kyi phur ba phyung ba dang ro langs de zhi	
bar gyur to // tshe dang ldan pa sh'a ri'i bus de la chos bshad de /	
de dad pa skyes nas smras pa /	
'phags pa sh'a ri'i bu /	
legs par gsungs pa'i chos 'dul ba la bdag rab	
tu 'byung ba dang bsnyen par rdzogs pa dge slong	
gis dngos po 'thob pa lta na /	
bdag 'phags pa sh'a ri'i bu'i spyan sngar tshangs par spyod pa spyad par bgyi'o //	
de nas tshe dang ldan pa sh'a ri'i bus rab tu phyung /	
bsnyen par rdzogs par byas nas gdams ngag byin pa dang /	
des brtson pa dang /	
'bad pa dang /	
brtsal ba byas pas @302a *//	
nyon mongs pa thams cad spangs te dgra bcom pa mngon du byas nas dgra bcom par gyur te /	
khams gsum gyi 'dod chags dang bral ba /	
bong ba dang gser du mnyam pa /	
nam mkha' dang lag mthil du mtshungs pa'i sems dang ldan pa /	
tsandan dang ste'ur mnyam pa /	
rig pas ma rig pa'i sgo nga'i sbubs dral cing /	
rig pa dang /	
mngon par shes pa dang /	
so so yang dag par rig pa thob pa /	
srid pa dang rnyed pa la chags pa dang /	
bkur sti la rgyab kyis phyogs pa /	
dbang po dang nye dbang po'i lha dang bcas pa rnams kyis mchod par bya ba dang /	
rjed par bya ba dang /	
mngon du smra bar bya bar gyur to //	
de nas de'i 'khor rnams ngo mtshar gyi mig bgrad	
nas tshe dang ldan pa sh'a ri'i bu la mngon	
par dad par gyur te smras pa /	
'phags pa sh'a ri'i bus ni /	
smra ba'i khyu mchog chen po tshar bcad do //	
snyam du rig nas /	
tshe dang ldan pa sh'a ri'i bu'i gdong du lta bar gyur to //	
de nas tshe dang ldan pa sh'a ri'i bu 'khor de'i bsam pa dang /	
bag la nyal ba dang /	
khams dang rang bzhin shes nas /	
'phags pa'i bden pa bzhi so sor rtogs par 'gyur ba de lta bu'i chos bshad pa byas so //	
de thos nas sems can brgya phrag du mas khyad par chen po thob ste /	
kha cig ni /	
nyan thos kyi byang chub tu sems bskyed do //	
kha cig gis ni /	
rang sangs rgyas kyi byang chub tu'o //	
kha cig gis ni /	
bla na med pa yang dag par rdzogs pa'i byang chub tu'o //	
kha cig /	
@302b gis ni /	
skyabs su 'gro ba dang /	
bslab pa'i gzhi rnams blangs so //	
kha cig gis ni /	
rgyun du zhugs pa'i 'bras bu mngon sum du byas so //	
kha cig gis ni /	
lan cig phyir 'ong ba'i 'bras bu'o //	
kha cig gis ni /	
phyir mi 'ong ba'i 'bras bu'o //	
kha cig gis ni /	
rab tu byung nas nyon mongs pa thams cad spangs te dgra bcom pa mngon sum du byas so //	
'khor de phal cher yang sangs rgyas la gzhol /	
chos la 'bab /	
dge 'dun la bab par bkod do //	
mu stegs can rnams kyis bsam pa /	
'di bdag cag gis shags kyis tshar gcad par mi nus kyi /	
thabs shig bsham par bya ste /	
gtsug lag khang 'di nyid du gla mi'i las byas	
la de nas glags rnyed nas 'di bgags te gsad	
par bya'o // snyam nas thams cad 'dus te /	
khyim bdag mgon med zas sbyin gyi drung du song nas son pa dang smras pa /	
khyim bdag /	
khyod kyis bdag cag gi 'tsho ba'i gzhi thams cad bcad de /	
de bas snying brtse bar gyis shig dang /	
khyod kyi gtsug lag khang du gla mi'i las bya'o //	
kho bo cag 'di na ring zhig tu gnas gnas pas yul bor na mi rung ngo //	
de nas khyim bdag mgon med zas sbyin gyis smras pa /	
re zhig 'phags pa sh'a ri'i bu la brtag par bya'o //	
zhes de tshe dang ldan pa sh'a ri'i bu gang na ba der song ste phyin pa dang /	
tshe dang ldan pa sh'a ri'i bu la 'di skad ces smras so //	
'phags pa /	
mu stegs can rnams kyis mchid nas /	
bdag cag gi 'tsho ba'i gzhi thams cad bcad de /	
de bas na snying brtse bar @303a *//	
gyis shig dang /	
khyod kyi gtsug lag khang du gla mi'i las bya'o //	
kho bo cag 'di na ring zhig tu gnas gnas pas yul bor na mi rung ngo //	
zhes mchi'o //	
tshe dang ldan pa sh'a ri'i bus ji 'di rnams la dge ba'i rtsa ba cung zad yod dam /	
'on te med ces bsam pa la zhugs na /	
yod par mthong ngo //	
su zhig la rag las snyam na /	
bdag kho na la'o //	
snyam nas /	
des bsam ste smras pa /	
khyim bdag /	
de la 'gal pa ci yod kyi /	
de bzhin du gyis shig /	
de rnams gtsug lag khang der gla mi'i las bya bar brtsams pa na /	
tshe dang ldan pa sh'a ri'i bus lcag thogs kyi mi gtum po zhig sprul nas /	
des de rnams las byed du gzhug par brtsams so //	
tshe dang ldan pa sh'i ri'i bus de rnams kyi	
gdul ba'i dus shes nas de dang nye ba'i shing	
drung zhig na 'chag cing 'dug pa las /	
de rnams kyis de mthong nas de rnams kyis bsam pa /	
dben pa na 'dug pas 'di gsad pa'i dus ni /	
'di yin no //	
snyam nas de rnams kyis de'i drung du dong nas bskor te 'dug go /	
tshe dang ldan pa sh'a ri'i bus bsam pa dang /	
'di rnams sems ci 'dra ba zhig gis bdag gi drung du lhags snyam na /	
ji tsam na gsad pa'i sems kyis yin par mthong nas /	
des lcag thogs de rbad nas /	
des de rnams las bos dang zhes thag bcug pa dang /	
de rnams kyis smras pa /	
'phags pa sh'a ri'i bus bskyab tu gsol //	
des smras pa /	
tshe dang ldan pa /	
re @303b zhig song la ngal bsor chug cig /	
de rnams kyis bsam pa /	
'di ni /	
'di lta bur bdag nyid che ba yin te /	
bdag cag gis ni /	
'di gsad par bsam na /	
'di ni /	
bdag cag la byams par sems so //	
snyam du rig nas dad par gyur to //	
de nas tshe dang ldan pa sh'a ri'i bus /	
de rnams kyis bsam pa dang /	
bag la nyal dang /	
khams dang /	
rang bzhin shes nas /	
'phags pa'i bden pa bzhi so sor rtogs par 'gyur ba de lta bu'i chos bshad pa byas te /	
de thos nas de rnams kyis 'jig tshogs la lta	
ba'i ri'i rtse mo nyi shu mtho ba ye shes	
kyi rdo rjes bcom nas rgyun du zhugs pa'i 'bras	
bu mngon sum du byas te /	
de rnams kyis bden pa mthong ste smras pa /	
btsun pa sh'a ri'i bu /	
bdag cag legs par gsungs pa'i chos 'dul ba la rab tu 'byung ba dang /	
bsnyen par rdzogs pa dge slong gi dngos po 'thob pa lta na /	
bdag cag btsun pa sh'a ri'i bu'i spyan sngar tshangs par spyod pa spyad par bgyi'o //	
de rnams tshe dang ldan pa sh'a ri'i bus rab tu byung zhing bsnyen par rdzogs par byas nas /	
gdams ngag byin te /	
de rnams kyis /	
brtson pa dang /	
'bad pa dang /	
brtsal ba byas pas 'khor ba'i 'khor lo cha lnga pa /	
g-yo ba dang mi g-yo ba 'di nyid rig ste /	
'du byed kyi rnam pa thams cad nyams pa dang /	
ltung ba dang /	
rnam par 'thor ba dang /	
rnam par 'jig pa'i chos nyid kyis zil gyis mnan te /	
nyon mongs pa thams cad spangs nas dgra bcom pa mngon sum du byas te /	
dgra bcom par @304a *//	
gyur nas khams gsum gyi 'dod chags dang bral ba /	
bong ba dang gser du mnyam pa /	
nam mkha' dang lag mthil du mtshungs pa'i sems dang ldan pa /	
tsandan dang ste'ur mnyam pa /	
rig pas ma rig pa'i sgo nga'i sbubs dral cing /	
rig pa dang /	
mngon par shes pa dang /	
so so yang dag par rig pa thob pa /	
srid pa dang /	
rnyed pa la chags pa dang /	
bkur sti la rgyab kyis phyogs pa /	
dbang po dang /	
nye dbang po'i lha dang bcas pa rnams kyis mchod par bya ba dang /	
rjed par bya ba dang /	
mngon du smra bar bya bar gyur to //	
de nas tshe dang ldan pa sh'a ri'i bus /	
gtsug lag khang gi thig skud kyi mtha' gcig nas bzung /	
mtha' gcig nas khyim bdag mgon med zas sbyin gyis bzung ba dang /	
tshe dang ldan pa sh'a ri'i bus 'dzum par brtsams so //	
khyim bdag mgon med zas sbyin gyis smras pa /	
'phags pa sh'a ri'i bu /	
de bzhin gshegs pa rnams sam /	
de bzhin gshegs pa'i nyan thos rnams ni /	
rgyu med rkyen med par 'dzum pa mi mdzad na /	
'phags pa sh'a ri'i bu ci'i rgyu /	
ci'i rkyen gyis 'dzum pa mdzad /	
khyim bdag /	
de de bzhin no //	
de de bzhin te /	
de bzhin gshegs pa rnams sam /	
de bzhin gshegs pa'i nyan thos rnams ni /	
rgyu med rkyen med par 'dzum pa mi mdzad de /	
khyod kyis 'dir thig skud bzung ba na /	
dga' ldan gyi lha'i ris su yang gser gyi khang pa grub par gyur @304b to //	
de nas khyim bdag mgon med zas sbyin ngo mtshar skyes pa'i mig bgrad de smras pa /	
'phags pa sh'a ri'i bu /	
gal te de lta na /	
de'i slad du yang thig skud brkyang pa dang lhag par sems mngon par dad par bgyi'o /	
tshe dang ldan pa sh'a ri'i bus /	
yang thig skud de bzung ba dang /	
khyim bdag mgon med zas sbyin gyis /	
lhag par dad pa drag po'i shugs kyis sems mngon par dad par byas te /	
dad pa de'i mjug thogs kho nar gser gyi khang	
pa de rin po che sna bzhi las byas par	
gyur nas / tshe dang ldan pa sh'a ri'i bus kyang de la go bar byas so //	
de nas khyim bdag mgon med zas sbyin gong nas	
gong du bsod nams rab tu 'phel ba'i rgyud kyis	
/ gtsug lag khang chen po bcu drug dang /	
khang phran drug cu rtsig tu bcug ste /	
des gtsug lag khang chen po bcu drug dang /	
khang phran drug cu brtsigs nas /	
yo byad thams cad kyis rgyas par byas te /	
tshe dang ldan pa sh'a ri'i bu gang na ba der song nas phyin pa dang /	
tshe dang ldan pa sh'a ri'i bu la 'di skad ces smras pa /	
'phags pa sh'a ri'i bu /	
bcom ldan 'das gshegs na bshul tshad ji tsam du 'byon par 'gyur //	
khyim bdag /	
dper na /	
'khor los bsgyur ba'i rgyal po mchi ba'i tshad tsam mo //	
'khor los bsgyur ba'i rgyal po mchi ba'i tshad ji tsam /	
khyim bdag /	
'khor los bsgyur ba'i rgyal po ni /	
nyi ma gcig gis rgyang grangs bcu'i lam du 'gro'o //	
de nas khyim bdag mgon med @305a *//	
zas sbyin gyis /	
gang yang mnyan yod nas rgyal po'i khab de'i bar	
gyi gshegs dgongs brtsigs nas zha sa dag byed du	
bcug / sbyin gtong gi khang pa dag rtsig tu bcug /	
dus tshod gsol ba'i mi dag bkod /	
gdugs dang /	
rgyal mtshan dang /	
ba dan ngag gis brgyan /	
tsandan gyi chus chag chag btab /	
shin tu dri zhim po'i pog phor dag nye bar bkod /	
rta babs dag byed du bcug /	
dus dang thun tshod kyis sman dag kyang 'jog tu bcug go /	
de ltar tshogs bsags nas mi zhig la bsgo ba /	
kye nang rje /	
tshur khyod bcom ldan 'das gang na ba der song la phyin pa dang /	
kho bo'i tshig gis bcom ldan 'das kyi zhabs gnyis la mgo bos phyag byos la /	
gnod pa chung ngam /	
nyam nga ba nyung ngam //	
bskyod pa yang ngam /	
'tsho'am /	
stobs dang bde ba la reg par gnas sam zhes zhus la /	
'di skad ces /	
bcom ldan 'das mnyan yod du gshegs su gsol //	
bcom ldan 'das dge slong gi dge 'dun dang thabs	
cig la bdag ji srid 'tsho'i bar du na bza'	
chos gos dang / bsod snyoms dang /	
snyun dpyad kyis rkyen sman dang /	
yo byad rnams kyi bskur sti bgyid do //	
zhes kyang gsol cig /	
jo bo /	
bka' bzhin 'tshal zhes mi des khyim bdag mgon med zas sbyin gyi ltar mnyan nas //	
rgyal po'i khab gang na ba der chas te rim gyis rgyal po'i khab tu phyin pa @305b dang /	
de nas lam gyis dub pa ngal sos nas bcom	
ldan 'das gang na ba der song ste phyin pa	
dang / bcom ldan 'das kyi zhabs gnyis la mgo bos phyag byas te phyogs gcig tu 'dug nas /	
mi des bcom ldan 'das la gsol to //	
btsun pa /	
bcom ldan 'das kyi zhabs gnyis la khyim bdag mgon	
med zas sbyin mgo bos phyag 'tshal nas zhes bya	
ba nas reg par gnas sam zhes bya ba'i bar	
gong ma bzhin du'o //	
kye /	
mi khyod dang khyim bdag mgon med zas sbyin bde bar gyur cig /	
btsun pa /	
khyim bdag mgon med zas sbyin gyi mchid nas /	
bcom ldan 'das mnyan yod du gshegs su gsol //	
bcom ldan 'das dge slong gi dge 'dun dang thabs	
cig la zhes bya ba nas bkur sti bgyid do	
// zhes bya ba'i bar gong ma bzhin du'o //	
bcom ldan 'das kyis mi de la cang mi gsung bas gnang ngo //	
de nas mi des bcom ldan 'das kyis cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag 'tshal te /	
bcom ldan 'das kyis spyan snga nas song ngo //	
de nas bcom ldan 'das dul ba 'khor dul ba /	
zhi ba 'khor zhig ba /	
dbugs phyin pa 'khor dbugs phyin pa /	
rnam par dul ba 'khor rnam par dul ba /	
dgra bcom pa 'khor dgra bcom pa /	
'dod chags dang bral ba 'khor 'dod chags dang bral ba /	
dang ba 'khor dang ba /	
khyu mchog ba lang gi tshogs kyis bskor ba lta bu dang /	
glang po che'i glang po che'i phug gu'i tshogs kyis bskor ba lta bu dang /	
sengge'i mche ba can gyi @306a *//	
tshogs kyis bskor ba lta bu dang /	
ngang ba'i rgyal po ngang pa'i tshogs kyis bskor ba lta bu dang /	
nam mkha' lding bya'i tshogs kyis bskor ba lta bu dang /	
bram ze slob ma'i tshogs kyis bskor ba lta bu dang /	
sman pa mkhas pa nad pa'i tshogs kyis bskor ba lta bu dang /	
dpa' bo dmag mi'i tshogs kyis bskor ba lta bu dang /	
lam mkhan 'gron po'i tshogs kyis bskor ba lta bu dang /	
ded dpon tshong pa'i tshogs kyis bskor ba lta bu dang /	
tshong dpon skye bo'i tshogs kyis bskor ba lta bu dang /	
khams kyi rgyal phran blon po'i tshogs kyis bskor ba lta bu dang /	
'khor los bsgyur ba bu stong gis bskor ba lta bu dang /	
zla ba rgyu skar gyi tshogs kyis bskor ba lta bu dang /	
nyi ma 'od zer stong gis bskor ba lta bu dang /	
yul 'khor skyong dri za'i tshogs kyis bskor ba lta bu dang /	
'phags skyes bo grul bum gyi tshogs kyis bskor ba lta bu dang /	
mig mi bzang klu'i tshogs kyis bskor ba lta bu dang /	
rnam thos kyi bu gnod sbyin gyi tshogs kyis bskor ba lta bu dang /	
thag bzang ris lha ma yin gyi tshogs kyis bskor ba lta bu dang /	
brgya byin sum cu rtsa gsum pa'i tshogs kyis bskor ba lta bu dang /	
tshangs pa tshangs ris kyi tshogs kyis bskor ba lta bu dang /	
rgya mtsho g-yo ba med pa lta bu dang /	
sprin chu dang bcas pa lta bu dang /	
glang po che dam pa dregs pa dang bral ba ltar /	
dbang po rnams shin tu dul bas spyod @306b lam gyi tshul ma 'khrugs pa /	
sku skyes bu chen po'i mtshan sum cu rtsa gnyis kyis kun nas brgyan cing /	
dpe byad brgyad cus rnam par mdzes par byas pa /	
'od 'dom gang gis brgyan pa'i sku /	
nyi ma'i 'od zer stong pas lhag pa'i 'od can /	
rin po che'i ri bo 'gro ba ltar kun nas mdzes pa /	
stobs bcu dang /	
mi 'jigs pa bzhi dang /	
ma 'dres pa'i dran pa nye bar gzhag pa gsum dang /	
thugs chen po dang ldan pa /	
dge slong gi dge 'dun chen po dang /	
khyim bdag mgon med zas sbyin 'khor dang bcas pa dang /	
mnyan yod na gnas pa'i skye bo'i tshogs dang /	
lha brgya stong phrag du mas zhabs 'bring byas nas mnyan yod kyi grong khyer du gshegs so //	
gang gi tshe bcom ldan 'das mnyan yod kyi grong khyer du gshegs nas mngon par 'du mdzad pas /	
grong khyer gyi sgo'i them pa la zhabs g-yas pas mnan pa de'i tshe /	
sa rnam pa drug tu g-yos te /	
sa chen po 'di rab tu g-yos /	
kun tu rab tu g-yos /	
ldeg /	
rab tu ldeg /	
kun tu rab tu ldeg ste /	
shar phyogs mtho na nub phyogs dma'/	
nub phyogs mtho na shar phyogs dma'/	
lho phyogs mtho na byang phyogs dma'/	
byang phyogs mtho na lho phyogs dma'/	
mtha' mtho na dbus dma'/	
dbus mtho na mtha' dma' bar gyur nas 'jig rten	
'di thams cad 'jig rten gyi bar dang bcas te	
/ snang ba chen pos khyab par gyur to //	
bar snang la yang lha'i rnga rdung zhing /	
nam mkha'i dkyil na gnas pa'i lhas ni /	
steng @307a *//	
nas lha'i me tog autpa la dang /	
padma dang /	
ku mud dang /	
padma dkar po dang /	
aa ka ru'i phye ma dang /	
rgya spos kyi phye ma dang /	
tsandan gyi phye ma dang /	
gur gum gyi phye ma dang /	
ta ma la'i lo ma dang /	
lha'i me tog manda ra ba rnams 'thor zhing lha'i gos rnams kyang 'thor ro //	
bcom ldan 'das grong khyer du gshegs pa na 'di dag dang /	
gzhan yang ya mtshan 'di lta bu dag byung bar gyur to //	
gzhan yang /	
dog pa rnams ni /	
yangs par gyur to //	
dma' mo rnams ni /	
mthon por gyur to //	
mthon po rnams mnyam par gyur to //	
glang po che yang skad 'byin /	
rta yang skad 'byin /	
khyu mchog rnams kyang skad 'byin te /	
khang pa na yod pa'i rol mo'i cha byad sna tshogs pa rnams kyang rang sgra 'byin to //	
long ba rnams kyis ni /	
mig thob bo //	
'on pa rnams kyis ni /	
rna bas thos so //	
lkugs pa rnams kyis ni /	
smra shes par gyur to //	
dbang po ma tshang ba rnams ni /	
dbang po rnams tshang bar thob bo //	
chang gis myos pa rnams ni /	
myos pa dang bral bar gyur to //	
dug 'thungs pa rnams ni /	
dug zhi bar gyur to //	
phan tshun 'khon byung ba rnams ni /	
byams pa thob par gyur to //	
sprum [*sbrum] ma rnams ni /	
bde bar btsas par gyur to //	
btson du bcings pa rnams ni /	
bcings pa las thar to //	
nor med pa rnams ni /	
nor rnyed de /	
'di dag dang /	
gzhan yang /	
bcom ldan 'das grong khyer du gshegs pa na ngo @307b mtshar brgya stong dag byung bar gyur to //	
de nas bcom ldan 'das bkur sti chen po de lta bus mnyan yod du gshegs so //	
gshegs nas dge slong gi dge 'dun gyi gung la gdan bshams pa nyid la bzhugs so //	
de nas khyim bdag mgon med zas sbyin mdza' bshes dang /	
nye du dang /	
gnyen gyi skye bos yongs su bskor nas gser gyi	
bya ma bum blangs te chu sbreng bar brtsams pa	
las / de 'dzag tu ma btub nas /	
khyim bdag mgon med zas sbyin yid mi bde ste bsam pa /	
bdag gis las nyes pa dang bcas pa cung zad byas par ma gyur grang snyam pa dang /	
bcom ldan 'das kyis bka' stsal pa /	
khyim bdag /	
khyod kyis las nyes pa dang bcas pa cung zad byas pa med de /	
'on kyang khyod kyis phyogs 'dir 'dug nas /	
sngon gyi yang dag par rdzogs pa'i sangs rgyas rnams la phyogs 'di phul ba yin gyi /	
phyogs gzhan zhig tu 'dug la sbrengs shig /	
des phyogs gzhan zhig tu 'dug ste sbrengs pa dang /	
bcom ldan 'das nyid kyis yan lag lnga dang ldan	
pa'i gsung dbyangs kyis rgyal byed kyi tshal rjod par	
mdzad de / rgyal byed kyi tshal rjod par mdzad pa na /	
gzhon nu rgyal byed kyis bsam pa /	
kye ma /	
bcom ldan 'das kyis der bdag gi ming thog mar smos kyang ci ma rung snyam pa dang /	
bcom ldan 'das kyis gzhon nu rgyal byed kyi bsam pa thugs su chud nas /	
dge slong dag /	
'di ni /	
rgyal bu @308a *//	
rgyal byed kyi tshal mgon med zas sbyin gyi kun dga' ra ba yin no //	
zhes der ming thog ma smos pa mdzad do //	
gzhon nu rgyal byed kyis bcom ldan 'das kyis der /	
bdag gi ming thog mar smos pa mdzad pa thos nas shin tu dga' bar gyur te /	
dga' ba dang /	
rab tu dga' ba skyes pa des nor gyi rigs thams cad kyis /	
bcom ldan 'das kyi phyir rin po che sna bzhi'i sgo khang byed du bcug go /	
de bzhin du sdud pa byed pa rnams kyis kyang /	
mdo sde'i nang du sangs rgyas bcom ldan 'das rgyal	
bu rgyal byed kyi tshal mgon med zas sbyin gyi	
kun dga' ra ba na bzhugs so //	
zhes gdags par byas so //	
dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
btsun pa /	
khyim bdag mgon med zas sbyin gyis /	
sngon gyi yang dag par rdzogs pa'i sangs rgyas rnams la phyogs 'di sngon nam phul lags /	
bcom ldan 'das kyis bka' stsal pa /	
dge slong dag /	
sngon byung ba /	
bskal pa dgu bcu rtsa gcig la yang dag par rdzogs pa'i sangs rgyas rig pa dang /	
zhabs su ldan pa /	
bde bar gshegs pa /	
'jig rten mkhyen pa /	
skyes bu 'dul ba'i kha lo sgyur ba /	
bla na med pa /	
lha dang mi rnams kyi ston pa /	
sangs rgyas bcom ldan 'das rnam par gzigs zhes bya ba 'jig rten du byung nas /	
de 'khor dge slong drug khri nyis stong dang phyogs 'dir @308b gshegs so //	
de'i tshe mnyan yod 'dir khyim bdag rgyal zhes bya ba byung ste /	
des sa phyogs 'di rgyang grags drug gser dang /	
dbyig gshibs pas rgyal bu gzhon nu las nyos nas	
yang dag par rdzogs pa'i sangs rgyas rnam par gzigs	
la phul te de nyid kyi spyan sngar rab tu	
byung nas / nyon mongs pa thams cad spangs te /	
dgra bcom pa mngon sum du byas so //	
khyim bdag rgyal gyi tsha bo zhig de bsten pas /	
de bzhin gshegs pa rnam par gzigs la shin tu dad pa skyes nas /	
des yang dag par rdzogs pa'i sangs rgyas rnam par gzigs kyi dbu skra dang /	
sen mo'i mchod rten rtsig tu bcug ste /	
des bsam pa /	
gang gis na /	
bdag gis 'di nyid mtshan du sgrib pa med par	
mthong bar 'gyur ba'i thabs de ci yod snyam pa	
dang / de la brten pa rgya mtsho'i 'gram na	
'dug pa zhig gis nor bu rin po che 'bar	
ba zhig skyes su bskur nas /	
des de mchod rten la brtags pa dang /	
de'i mthus des dbu skra dang /	
sen mo'i mchod rten de nyid mtshan du sgrib pa med par mthong ngo //	
de nas dad pa skyes nas smon lam btab pa /	
ji ltar sa phyogs 'di bdag gi zhang pos rgyal bu gzhon nu las gser dang /	
dbyig gshibs pas nyos nas yang dag par rdzogs pa'i sangs rgyas rnam par gzigs /	
nyan thos kyi dge 'dun dang bcas pa la phul ba de bzhin du /	
bdag gis kyang sa phyogs 'di /	
gser dang /	
dbyig gshibs pas gzhon nu las nyos nas yang dag par rdzogs pa'i @309a *//	
sangs rgyas bdun la 'bul bar 'gyur zhing /	
de rnams kyi phyi ma shos gang yin pa de'i	
spyan sngar bdag rab tu byung nas nyon mongs pa	
thams cad spangs te dgra bcom pa mngon sum du	
byas par gyur cig /	
ces btab bo //	
dge slong dag /	
ji snyam du sems /	
de'i tshe de'i dus kyi khyim bdag rgyal gyi tsha bo gang yin pa de ni /	
khyim bdag mgon med zas sbyin 'di nyid yin no //	
de tshun chad bskal pa sum cu rtsa gcig pa	
la ston pa gtsug tor can zhes bya ba nas	
sangs rgyas bcom ldan 'das 'jig rten du byung ngo	
// zhes bya ba'i bar gong ma bzhin du ste /	
de 'khor dge slong drug khri dang sa phyogs 'dir gshegs so //	
de'i tshe khyim bdag rgyas pa zhes bya ba byung ste /	
des phyogs 'di dpag tshad phyed dang gsum nor bu	
gshibs pas rgyal bu gzhon nu las nyos nas yang	
dag par rdzogs pa'i sangs rgyas gtsug tor can nyan	
thos kyi 'khor dang bcas pa la phul lo //	
dge slong dag /	
de'i tshe de'i dus kyi khyim bdag rgyas pa zhes	
bya bar gyur pa de gzhan zhig yin snyam na	
/ khyod kyis de ltar mi blta ste /	
'on kyang de'i tshe de'i dus na khyim bdag mgon med zas sbyin 'di nyid yin no //	
de'i 'og tu bskal pa sum cu rtsa gcig pa	
de nyid la ston pa thams cad skyob ces bya	
ba nas sangs rgyas bcom ldan 'das 'jig rten du	
byung ngo // zhes bya ba'i bar gong ma bzhin du ste /	
de 'khor dge slong drug khri dang sa phyogs 'dir gshegs so //	
de'i tshe @309b khyim bdag mchu zhes bya ba byung ste /	
des phyogs 'di rgyang grags gnyis su mu tig gshibs	
pas gzhon nu las nyos nas yang dag par rdzogs	
pa'i sangs rgyas thams cad skyob nyan thos kyi dge	
'dun dang bcas pa la phul lo //	
dge slong dag /	
de'i tshe de'i dus kyi khyim bdag mchu zhes bya ba de /	
gzhan zhig yin snyam na /	
khyod kyis de ltar mi blta ste /	
'on kyang de'i tshe de'i dus na khyim bdag mgon med zas sbyin 'di nyid yin no //	
de'i 'og tu bskal pa bzang po 'di la ston	
pa 'khor ba 'jig ces bya ba nas sangs rgyas	
bcom ldan 'das 'jig rten du byung ngo //	
zhes bya ba'i bar gong ma bzhin du ste /	
de 'khor dge slong bzhi khri dang phyogs 'dir gshegs so //	
de'i tshe khyim bdag srid sbyin zhes bya ba byung ste /	
des phyogs 'di ba lang gis bkang bas gzhon nu	
las nyos te yang dag par rdzogs pa'i sangs rgyas	
'khor ba 'jig nyan thos kyi dge 'dun dang bcas	
pa la phul lo //	
dge slong dag /	
de'i tshe de'i dus kyi khyim bdag srid sbyin zhes	
bya bar gyur pa de gzhan zhig yin snyam na	
/ khyed kyis de ltar mi blta ste /	
'on kyang de'i tshe de'i dus na khyim bdag mgon med zas sbyin 'di nyid yin no //	
de'i 'og tu bskal pa bzang po 'di nyid la	
skye rgu rnams kyi tshe lo sum khri thub pa	
na / ston pa gser thub ces bya ba nas	
sangs rgyas bcom ldan 'das 'jig rten du byung ngo	
na / // zhes bya ba'i bar gong ma bzhin du ste /	
de 'khor dge slong sum khri dang phyogs 'dir gshegs so //	
de'i tshe khyim bdag phur bu zhes bya ba @310a *//	
byung ste /	
des phyogs 'di gos bting bas gzhon nu las nyos	
nas yang dag par rdzogs pa'i sangs rgyas gser thub	
nyan thos kyi dge 'dun dang bcas pa la phul	
lo // dge slong dag /	
de'i tshe de'i dus kyi khyim bdag phur bu zhes bya bar gyur ba de /	
gzhan zhig yin snyam na /	
khyod kyis de ltar mi blta ste /	
'on kyang de'i tshe de'i dus na khyim bdag mgon med zas sbyin 'di nyid yin no //	
de'i 'og tu bskal ba bzang po 'di nyid la skye rgu'i tshe lo nyi khri thub pa na /	
yang dag par rdzogs pa'i sangs rgyas 'od srung zhes	
bya ba nas sangs rgyas bcom ldan 'das 'jig rten	
du byung ngo zhes bya ba'i bar gong ma bzhin	
du ste / de 'khor dge slong nyid khri dang phyogs 'dir gshegs so //	
de'i tshe khyim bdag chu stod ces bya ba zhig byung ste /	
des sa phyogs 'di rgyang grags phyed gser gyis bkram	
pas gzhon nu las nyos te yang dag par rdzogs	
pa'i sangs rgyas 'od srung nyan thos kyi dge 'dun	
dang bcas pa la phul lo //	
dge slong dag /	
de'i tshe de'i dus kyi khyim bdag chu stod ces bya bar gyur pa de /	
gzhan zhig yin snyam na /	
khyed kyis de ltar mi blta ste /	
'on kyang de'i tshe de'i dus na khyim bdag mgon med zas sbyin 'di nyid yin no //	
dge slong dag /	
da ltar de bzhin gshegs pa dgra bcom pa yang	
dag par rdzogs pa'i sangs rgyas rig pa dang zhabs	
su ldan pa bde bar gshegs pa 'jig rten mkhyen	
pa / skyes bu 'dul ba kha lo sgyur ba bla na med pa /	
lha dang mi rnams kyi @310b ston pa /	
ston pa nga yang 'jig rten du byung nas nga	
'khor stong nyis brgya lnga bcu dang phyogs 'dir gshegs	
pa na / da ltar yang khyim bdag mgon med zas sbyin gyis /	
rmon pa dor bcu drug gis smos pa'i khyon bye	
ba gshibs pas gshibs nas gzhon nu rgyal byed las	
nyos te nga nyan thos kyi dge 'dun dang bcas	
pa la phul lo //	
dge slong dag /	
ma 'ongs pa'i dus na /	
skye rgu rnams kyi tshe lo brgyad khri thub pa na /	
ston pa byams pa zhes bya ba 'khor dgra bcom pa khrag khrig phrag dgu dang /	
ther 'bum chen po phrag drug phyogs 'dir gshegs par 'gyur ro //	
de'i tshe khyim bdag nor bzang zhes bya ba 'byung bar 'gyur te /	
des phyogs 'di dpag tshad gsum gser dang /	
dbyig gshibs pas gzhon nu las nyos nas byams pa	
nyan thos kyi dge 'dun dang bcas pa la 'bul	
bar 'gyur zhing / de nyid kyi bstan pa la	
rab tu byung ste nyon mongs pa thams cad spangs	
nas dgra bcom pa mngon sum du byed par 'gyur	
bar 'gyur zhing / ro // dge slong dag /	
de'i tshe de'i dus kyi khyim bdag nor bzang zhes bya ba 'byung bar 'gyur ba de /	
gzhan zhig yin snyam na /	
khyed kyis de ltar mi blta ste /	
'on kyang khyim bdag mgon med zas sbyin 'di nyid /	
khyim bdag nor bzang zhes bya ba yin par 'gyur ro //	
khyim bdag mgon med zas sbyin gyis gter bdag bo dang bcas pa dang /	
bdag po med pa dang /	
thang la yod pa dang /	
chu na yod pa dang /	
gang dag rgyang ring po na yod pa dang /	
gang dag thag nye ba na yod pa yang mthong bas /	
kun tu khyim bdag mgon med @311a *//	
zas sbyin gyis /	
gter bdag po dang bcas pa dang /	
bdag po med pa dang /	
thang la yod pa dang /	
chu na yod pa dang /	
gang dag rgyang ring po na yod pa dang /	
gang dag thag nye ba na yod pa mthong ngo //	
zhes grags so //	
de'i tshe mu stegs can gyi dge sbyong dang /	
bram ze dang /	
spyod ba pa dang /	
kun tu rgyu sna tshogs rtog khang du 'dus te 'khod pa rnams /	
'di lta bu'i skabs kyi gtam dag gleng bar byed /	
shes ldan dag /	
khyim bdag mgon med zas sbyin mtshan gang dag dang ldan na /	
gter bdag po dang bcas pa dang /	
bdag po med pa dang /	
thang la yod pa dang /	
chu na yod pa dang /	
gang dag rgyang ring po na yod pa dang /	
gang dag thag nye ba na yod pa mthong bar gyur /	
de'i tshe bram ze'i khye'u phyugs sten zhes bya ba	
'khor de nyid du tshogs shing 'dug par gyur nas	
des smras pa / shes ldan dag /	
khyed cag sems las chung ngus 'khod cig dang /	
kho bos khyim bdag mgon med zas sbyin mtshan gang dag dang ldan na /	
gter bdag po dang bcas pa dang /	
bdag po med pa dang /	
thang la yod pa dang /	
chu na yod pa dang /	
gang dag rgyang ring po na yod pa dang /	
gang dag thag nye ba na yod pa mthong bar 'gyur ba brtags la khyed la smra bar bya'o //	
zhes de khyim bdag mgon med zas sbyin 'gro ba dang 'dug pa la brtag pa lhur len cing /	
rjes bzhin rjes bzhin 'brang ngo //	
ji tsam dus gzhan zhig na /	
khyim bdag mgon @311b med zas sbyin /	
chu bo aa dzi ra ba tir khrus byas nas byung ba la /	
des de'i rgyab tu thal mos brgyab pa dang /	
khyim bdag mgon med zas sbyin gyis mthong bzhin du cang mi smra bar 'dug go /	
des smras pa /	
khyim bdag /	
khyod ni /	
mkhas pa yin zhing /	
bzod pa dang /	
nges pa dang ldan pa yin pa des na /	
gter bdag po dang bcas pa dang /	
bdag po med pa dang /	
thang la yod pa dang /	
chu na yod pa dang /	
gang dag rgyang ring po na yod pa dang /	
gang dag thag nye ba na yod pa mthong ngo //	
des mu stegs can rnams la go bar byas pa dang /	
mu stegs can kha ngom can rnams kyis kyang kun tu smras pas /	
khyim bdag mgon med zas sbyin ni /	
bzod pa dang /	
des pa dang ldan pas /	
des na gter bdag po dang bcas pa dang /	
bdag po med pa dang /	
thang la yod pa dang /	
chu na yod pa dang /	
gang dag rgyang ring po na yod pa dang /	
gang dag thag nye ba na yod pa mthong ngo //	
zhes kun tu sgra grags pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
mu stegs can brgya stong phrag bye bas kyang /	
khyim bdag mgon med zas sbyin mtshan gang dang ldan na /	
gter mthong bar 'gyur ba shes par sla ba ma yin no //	
'on kyang khyim bdag mgon med zas sbyin gyi mig	
gi 'bras bu rin po che ltar bkra ba dang	
/ dbyig gi skad yod de /	
des na /	
gter bdag po dang bcas pa dang /	
bdag med pa @312a *//	
dang /	
thang la yod pa dang /	
chu na yod pa dang /	
gang dag rgyang ring po na yod pa dang /	
gang dag thag nye ba na yod pa mthong ngo ////	
'dul ba gzhi /	
bam po don drug pa /	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa /	
khyim bdag mgon med zas sbyin gyis las ci zhig bgyis na /	
las de'i rnam par smin pas mig gi 'bras bu	
rin po che ltar bkra zhing dbyig gi skad dang	
ldan par gyur / bcom ldan 'das kyis bka' stsal pa /	
dge slong dag /	
khyim bdag mgon med zas sbyin 'di nyid kyis las tshogs rnyed pa /	
rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba'i las dag byas shing bsags pas /	
khyim bdag mgon med zas sbyin nyid kyis las byas	
shing bsags pa dag gzhan su zhig gis so sor	
myong bar 'gyur / dge slong dag /	
las byas shing bsags pa dag ni /	
phyi rol gyi sa'i khams la rnam par smin par mi 'gyur /	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar las dge ba dang /	
mi dge ba byas shing bsags pa dag ni /	
zin pa'i phung po dang /	
khams dang /	
skye mched rnams kho na la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs @312b dang dus /	
rnyed na lus can rnams la ni //	
'bras bu dag tu 'gyur ba nyid //	
dge slong dag /	
sngon byung ba /	
ri bor zhig na /	
khyim bdag phyug cing nor mang la longs spyod che	
ba yongs su bzung ba yangs shing rgya che ba	
/ rnam thos kyi bu'i nor dang ldan pa /	
rnam thos kyi bu la nor gyis 'gran pa zhig gnas te /	
des sos ka'i dus la bab pa'i tshe me tog gi shing rnams 'bus shing /	
ngang pa dang /	
khrung khrung dang /	
rma bya dang /	
ne tso dang /	
ri skegs dang /	
khu byug dang /	
shang shang te'u rnams skad 'byin pa'i nags tshal gyi gzhir nang mi dang lhan cig dong ngo //	
sangs rgyas rnams byung ba med pa na /	
rang sangs rgyas dman pa dang ngan pa la snying brtse ba /	
bas mtha'i gnas mal la dga' ba /	
'jig rten rnams kyi yon gnas gcig pu dag 'jig rten du 'byung bar 'gyur bas /	
ji tsam na rang sangs rgyas shig ljongs rgyu zhing song na ri bor der phyin nas /	
de skyed mos tshal de'i phyogs shig na 'dug go /	
skyed mos tshal srung ba'i mis khyim bdag de la smras pa /	
dpon po /	
phyogs 'di na rab tu byung ba zhi ba'i bdag nyid can zhig bzhugs so //	
des thos nas /	
de yid dga' bar gyur cing dad pa skyes te /	
bdag gi skyed mos tshal na 'di 'dra ba'i rab tu byung ba gnas pa ni /	
bdag skal ba can yin no snyam mo //	
bdag nyid chen po de yang phung po'i lhag ma	
med pa'i mya ngan las 'das pa'i dbyings su zhugs	
te yongs su mya ngan las 'das so //	
de nas khyim bdag des mdza' bshes dang /	
nye du dang /	
@313a *// gnyen dang /	
nang mi rnams dang lhan cig tu bkur sti chen po byas nas bsregs te /	
me de'o mas bsad nas rus pa de rnams shel	
las byas pa'i bum pa'i nang du rin po che	
dang bsres te blugs pa dang /	
rus pa de rnams 'od dang ldan zhing sgra 'byin par gyur to //	
de nas des drung du gtugs nas smon lam btab pa /	
ji ltar rus pa 'di rnams rin po che dang	
bsres nas shin tu 'od dang ldan zhing sgra 'byin	
pa de bzhin du /	
dge ba'i rtsa ba 'dis bdag gi mig gi 'bras bu rin po che ltar bkra zhing /	
dbyig gi skad dang ldan par gyur cig /	
ces byas so //	
dge slong dag /	
ji snyam du sems /	
de'i tshe de'i dus kyi khyim bdag gang yin pa de ni /	
khyim bdag mgon med zas sbyin 'di nyid yin te /	
'dis rang sangs rgyas la bya ba byas nas smon lam btab pa gang yin pa de dang /	
khyim bdag rgyal gyi tsha bor gyur pa na des	
yang dag par rdzogs pa'i sangs rgyas rnam par gzigs	
kyi dbu skra dang sen mo'i mchod rten la nor	
bu 'bar ba btags pa gang yin pa de'i las	
kyi rnam par smin pas /	
mig gi 'bras bu rin po che ltar bkra zhing dbyig gi skad dang ldan par gyur to //	
dge slong dag /	
de lta bas na /	
las gcig tu gnag pa rnams kyi rnam par smin pa ni /	
gcig tu gnag pa yin la /	
gcig tu dkar ba rnams kyi ni /	
gcig tu dkar ba dang /	
'dren ma rnams kyi ni /	
'dren ma yin te /	
de lta bas na /	
dge slong dag 'di @313b ltar bslab par bya ste /	
las gnag pa dang 'dren ma gang yin pa rnams ni /	
spangs la /	
las gcig tu dkar ba rnams la btsal bar bya ste /	
dge slong dag /	
khyed kyis de lta bu la bslab par bya'o //	
bar gyi sdom ni /	
rgyal dang rgyas pa chu dang ni //	
srid sbyin dang ni phur bu dang //	
chu stod dang ni zas sbyin dang //	
phyi ma pa ni nor bzang yin //	
dbyig rnams dang ni gser dang ni //	
gsum pa nor bu mu tig yin //	
ba dang nas dang gos dang ni //	
bye ba dbyig gis bsdus pa yin //	
gang gi tshe khyim bdag mgon med zas sbyin gyis bye ba'i gshibs pas gshibs nas /	
gzhan nu rgyal byed las nyos te sangs rgyas la	
sogs pa dge slong gi dge 'dun la phul ba	
de'i tshe / yul sna tshogs na gnas pa'i dad	
pa can mchod rten la phyag 'tshal ba dag mnyan	
yod du lhags na /	
de rnams las kha cig mngon par dad par gyur nas /	
smras pa /	
'phags pa /	
bdag cag gis kyang 'phags pa'i dge 'dun gyi slad du /	
rgyal bu rgyal byed kyi tshal du gzhi cung zad rtsig go /	
dge slong rnams kyis smras pa /	
rin gyis sa nyos la rtsigs shig /	
'phags pa /	
rin ji tsam stsal lags /	
dbyig 'di snyed do //	
'phags pa /	
re zhig 'di snyed kyi 'byor pa bdag cag la lta ga la mchis /	
de lta mod kyi /	
gal te phyogs 'di thob na brtsig go /	
zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
khyim bdag la @314a *//	
rtogs la gal te /	
byin na rtsigs shig /	
dge slong rnams kyis khyim bdag mgon med zas sbyin la brtags pa dang /	
des smras pa /	
gal te bdag la brten te bram ze dang /	
khyim bdag dad pa can rnams dge 'dun gyi phyir	
bsod nams bgyi ba'i dngos po bgyid na stsal to	
// gang zag gi phyir bgyid na mi stsal to //	
zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
de lta bas na rjes su gnang ste /	
dge 'dun gyi phyir ni /	
brtsig par bya'o //	
gang zag gi phyir ni /	
yon bdag la brtags te /	
gal te byin na /	
brtsig par bya'o //	
ma byin na /	
brtsig par mi bya'o //	
glo bur ba'i dge slong mchod rten la phyag 'tshal ba dag mnyan yod du lhags pa na /	
de rnams smos 'drin ji lta ba bzhin dge slong rnams kyi drung du dong ba dang /	
gzhan dag la smos 'drin med pa de dag phongs par gyur nas /	
byung ba 'di la bcom ldan 'das kyis bka' stsal pa /	
glo bur ba rnams kyi phyir ma bgos pa'i gnas gzhag par bya'o //	
ri bor zhig na gtsug lag khang zhig yod pa	
der dge slong rnams dbyar gnas par dam bcas pa	
las / ji tsam na ri bor der dbyar gyi nor legs su 'jigs pa byung nas /	
de na gnas pa'i dge slong rnams skrag nas dgag	
dbye ma byas par mnyan yod du lhags pa dang	
/ de rnams dge slong rnams kyis lam @314b gyis dub pa ngal bsor bcug ste /	
lam gyis dub pa ngal sos nas /	
de rnams kyis smras pa /	
tshe dang ldan pa dag /	
bdag cag la gnas mal skos shig /	
de rnams kyis dbyar gyi nang logs yin no //	
snyam nas ma bskos pa dang /	
glo bur ba'i dge slong rnams smod par byed /	
gzhogs 'phyas byed /	
kha zer bar byed de /	
tshe dang ldan pa dag /	
khyed da ltar ston pa nyid bzhugs pa bzhin du bstan pa nub par byed dam ci /	
gal te khyed la 'gyod pa yod na /	
rgan rim ji lta ba bzhin du gnas mal byin cig /	
de rnams 'on kyang ma bskos pa'i skabs de /	
dge slong rnams kyis bcom ldan 'das la gsol pa dang /	
byung ba 'di la bcom ldan 'das kyis bka' stsal pa /	
de lta bas na rjes su gnang ste /	
'jigs pas ral pa'i dge slong rnams kyi phyir dbyar gnyis par gnas par dam bca' bar bya'o //	
dge slong rnams kyis ma shes nas /	
bcom ldan 'das kyis bka' stsal pa /	
zla ba gsum pa'i dgag dbye bya zhing dbyar zla	
tha chung la dbyar phyi mar gnas par dam bca'	
bar bya'o // bcom ldan 'das kyis 'jigs pas ral	
pa'i dge slong rnams kyi phyir dbyar gnyis par gnas	
par dam bca' bar bya'o //	
zhes gsungs pa dang /	
ji tsam na 'jigs pas ral pa'i dge slong gzhan dag kyang mnyan yod du lhags pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
ngas @315a *//	
'jigs pas ral pa'i dge slong rnams la brten nas	
dbyar gnyis par gnas par dam bca' ba bcas kyi	
/ gsum pa ni /	
ma yin no //	
'jigs pas ral pa'i dge slong rnams kyang /	
smos 'drin ji lta ba bzhin du ngal bsor gzhug par bya'o //	
dge slong rnams kyis de rnams las su sko bar byed nas /	
bcom ldan 'das kyis bka' stsal pa /	
de rnams las su bsko bar mi bya'o //	
dge slong rnams kyis de rnams la rnyed pa byin pa dang /	
bcom ldan 'das kyis bka' stsal pa /	
de rnams la rnyed pa mi sbyin no //	
dge slong rnams kyis kha zas kyi rnyed pa yang ma byin pa dang /	
bcom ldan 'das kyis bka' stsal pa /	
de rnams la kha zas kyi rnyed pa ni /	
sbyin gyi /	
gos kyi rnyed pa ni /	
ma yin no //	
dad pa can rnams kyis gtsug lag khang mang du brtsigs pa las /	
mnyan yod na dge slong nyung ngu zhig dbyar gnas par dam bcas te /	
de rnams stong par 'dug pas sbyin bdag rnams kyi	
longs spyod las byung ba'i bsod nams med cing nal	
phrug rnams kyi gnas su gyur nas /	
bcom ldan 'das kyis bka' stsal pa /	
thams cad bgo bar bya ste /	
re res kyang so sor gnyis sam /	
gsum mam /	
bzhi ci ran par thams cad la longs spyad par bya ste /	
la lar ni /	
snga dro 'dug par bya'o //	
la lar ni /	
nyi ma'i gung la'o //	
la lar ni /	
phyi dro'o //	
la lar ni /	
nub mo gnas par @315b bya'o //	
dge slong rnams kyis lag gi las ma byas pas de rnams 'drums par gyur nas /	
bcom ldan 'das kyis bka' stsal pa /	
yon bdag la spro ba bskyed par bya'o //	
gal te grub na /	
de lta na legs /	
gal te ma grub par gyur na /	
dge 'dun gyis phyir bcos par bya'o //	
gal te mi nus par gyur na /	
ci tsam nus pa de tsam bcos par bya ste /	
gzhan ni /	
btang snyoms su gzhag par bya'o //	
gang gi tshe bcom ldan 'das kyi bstan pa rgyas	
par gyur pa de'i tshe dge slong mang po mnyan	
yod du lhags pa dang /	
de rnams gnas khang gis phongs par gyur nas /	
bcom ldan 'das kyis bka' stsal pa /	
gnyis dang gsum gyis bgo bar bya ste /	
chu snod gzhag pa dang /	
'dag chal dang /	
sman dang /	
so shing gzhag pa dang /	
phan tshun gyi them skas ma gtogs par chung ngu	
na 'dug pa'i tshad tsam yang thams cad kyis 'dra	
bar bgo bar bya ste /	
nye 'khor ni /	
spyi'i yin pa nyid pas bgo bar mi bya'o //	
bcom ldan 'das kyis /	
dge slong dag /	
dgon pa dang /	
shing drung dang /	
khang stong dang /	
ri sul dang /	
brag phug dang /	
rtsva'i stan dang /	
bla gab med pa dang /	
dur khrod dang /	
nags mtha' dang /	
bas mtha'i gnas mal 'di rnams su bsam gtan gyis shig //	
phyis yid la gcags par mi 'gyur bar bag yod par gyis shig /	
ces dgon pa'i bsngags pa mang du gsungs pa de'i tshe /	
dge slong kha cig dgon pa bar @316a *//	
dam bcas nas dgon pa na gnas pa las /	
de rnams de na chom rkun pa rnams kyis gtogs par gyur to //	
gtogs nas bram ze dang /	
khyim bdag gi khyim rnams su chos gos tshol ba'i phyir brtson par gyur pas /	
lung nod pa dang /	
klog pa dang /	
gdon pa dang /	
rnal 'byor dang /	
yid la bya ba nyams par gyur pa'i skabs de /	
dge slong rnams kyis bcom ldan 'das la gsol pa dang /	
byung ba 'di la bcom ldan 'das kyis bka' stsal pa /	
dge slong dgon pa pa rnams kyi phyir gnas gzhag par bya'o //	
bcom ldan 'das kyis dge slong dgon pa pa rnams kyi phyir gnas gzhag par bya'o //	
zhes gsungs pa dang /	
dge slong rnams kyis mi gsal ba zhig tu bzhag pa dang /	
dge slong dgon pa pa zhig gis lhung bzed dang	
chos gos bzhag nas sgo bcad de lde mig blangs	
nas song ba dang /	
dge slong dgon pa pa gzhan dag phongs par gyur nas /	
bcom ldan 'das kyis bka' stsal pa /	
gnas gsal bar dge slong dgon pa pa rnams kyi gnas gzhag par bya'o //	
nye dgas khyim bdag cig gtsug lag khang rtsig tu bcug nas /	
de ni /	
de na mi gnas par dge slong glo bur ba	
gang zhig 'ongs pa de la gnas byin nas rnyed	
pa ni / bdag nyid kyis khyer ro //	
ji tsam na dge slong chos gos gsum pa zhig 'ongs pa dang /	
des gtsug lag khang de stong par mthong nas /	
des dris @316b pa /	
'di su'i gtsug lag khang yin /	
dge slong rnams kyis smras pa /	
dge slong nye dga'i yin no //	
de de'i drung du song nas brnyas pa dang /	
des smras pa /	
gtsug lag 'dir 'dug la /	
rnyed pa gang yin pa de ni /	
kho bo'i yin no //	
de der gnas te /	
des gtsug lag khang de lan 'ga' yang phyag dar ma byas /	
ba'i lci ba gsar ba'i byug bsam byugs so //	
de ji tsam zhig na gtsug lag khang de nas song ngo //	
dge slong gzhan zhig 'ongs te /	
des kyang nye dga' las brnyas nas gtsug lag khang der gnas pa dang /	
gtsug lag khang de phyag dar gyi phung pos gang bar mthong nas /	
des de phyags nas phyag dar bor te /	
phyags ma 'dzin bzhin du phyag dar gyi phung po'i drung na 'greng ba dang /	
ji tsam na dge slong gzhan zhig gis de mthong nas des smras pa /	
tshe dang ldan pa /	
khyod phyags ma lag pa na thogs bzhin du de nyid na 'greng ngam ci /	
phyags ma de mi gzhag gam /	
des smras pa /	
'di na lag pa srung ba 'ga' zhig gnas gnas pa lta ste /	
des phyags ma'i rjes kyang med do //	
des smras pa /	
'di na dge slong chos gos gsum pa che ge mo zhig gnas gnas so //	
ji tsam na des de bsod snyoms la rgyu ba mthong nas ma nongs so //	
des smras pa /	
rnyed pa ni /	
nye dgas khyer la /	
de'i gtsug lag khang kho bos phyag dar bya'am zhes pa'i skabs de /	
dge slong rnams kyis bcom ldan 'das la gsol ba dang /	
bcom ldan 'das kyis bka' stsal @317a *//	
pa /	
rnyed pa su khyer ba des gtsug lag khang phyag dar bya'o //	
bcom ldan 'das kyis sbyin bdag shi ba rnams kyi ming gis yon bsngo bar bya'o //	
zhes gsungs pa dang /	
dge 'dun gyi gnas brtan gyis shi ba rnams kyi phyir tshigs su bcad pa 'don pa na /	
khyim bdag cig gtsug lag khang du 'ongs na /	
des de yon bsngo ba thos nas de de'i drung du song ste smras pa /	
'phags pa /	
gal te bdag gis kyang gtsug lag khang brtsigs na /	
bdag gi ming gis kyang yon bshad pa mdzad dam /	
des smras pa /	
rtsigs shig dang legs par bsngo'o //	
ji tsam na khyim bdag des gtsug lag khang zhig rtsig tu bcug nas /	
des der ci yang ma bzhag go /	
des stong pa nyid du 'dug pa ji tsam na	
khyim bdag des mthong nas des gtsug lag khang du	
'ongs nas smras pa /	
'phags pa /	
bdag gi gtsug lag khang stong par mchis na /	
de na su yang mi bzhugs sam /	
dge 'dun gyi gnas brtan gyis smras pa /	
bzhin bzang mi snum pas so //	
khyim bdag des smras pa /	
'phags pa /	
tshva rgo can /	
dgon dung la brtsigs pa la ga la snum par 'gyur /	
khyim bdag de la bsam nas kho bo smra ba ma yin te /	
'on kyang de na rnyed pa med do //	
des smras pa /	
'phags pa /	
de ni /	
bdag gi gtsug lag khang du su bzhugs pa la ras yug chen bskon no //	
nye dgas rnyed pa 'thob bo //	
snyam @317b nas gral rim gyis bab pa na rang	
gi skal bar blangs nas de ni gzhan nyid na	
gnas te / de ni stong par 'dug go /	
ji tsam na bsod snyoms pa mchod rten la phyag 'tshal ba zhig mnyan yod du 'ongs pa des /	
gtsug lag khang stong pa de mthong nas /	
des dge slong dag la dris pa /	
gtsug lag khang 'di su'i yin /	
de dag gis smras pa /	
dge 'dun gyi gtsug lag khang yin mod kyi /	
dge slong nye dga'i skal par dbang ngo //	
de nye dga'i drung du song nas /	
khyod kyi skal pa'i gtsug lag khang 'dir 'dug go /	
des smras pa /	
de bzhin byos shig /	
de de na gnas pa na bsod snyoms pa de /	
mkhas pa snyoms las mi byed pa zhig yin pas /	
des de nyi ma re rer byug pa dang phyag dar byas so //	
phyag dar byed pa la ni /	
phan yon lnga yod de /	
'di lta ste /	
bdag nyid sems dang bar 'gyur ba dang /	
gzhan sems dang par 'gyur ba dang /	
lha rnams yid dga' bar 'gyur ba dang /	
mdzes par 'gyur ba'i dge ba'i rtsa ba gsog pa dang /	
lus zhig nas bde 'gro mtho ris kyi 'jig rten lha rnams su skye bar 'gyur ro //	
gang dag gis gtsug lag khang de byug pa dang /	
phyag dar byas pa mthong ba de dag gis khyim bdag de'i drung du song ste smras pa /	
des thos nas mchog tu dga' ba skyes so //	
ji tsam dus gzhan zhig na rang nyid der song na /	
gtsug lag khang de de bzhin du byug pa dang phyag dar byas pa mthong nas /	
de dad pa skyes @318a *//	
te /	
des bsod snyoms pa la ras yug chen bskon pa	
nye dgas thos nas de rings par rings par song	
ste smras pa / bsod snyoms pa /	
gtsug lag khang 'di kho bos skal ba yin gyi /	
ras yug chen kho bo la byin cig /	
bsod snyoms pas bsam pa /	
chags pa'i bdag nyid can 'di la gal te bdag	
gis ma byin yang 'on kyang mthus khyer nas bdag	
kyang gtsug lag khang nas bskrad par 'gyur ro //	
snyam nas des de la byin pa'i skabs de /	
dge slong rnams kyis bcom ldan 'das la gsol pa dang /	
byung ba 'di la bcom ldan 'das kyis bka' stsal pa /	
gang la dad pa skyes nas dad pa'i lhag par bya ba byas pa ni /	
de kho na'i yin no //	
dbyar gyi rnyed pa ni /	
nye dga'i yin no //	
'jig rten pa ni /	
yon tan la dga' ba yin pas bdag nyid dang /	
bu dang /	
chung ma sdug bsngal bar gyur kyang /	
yon tan dang ldan pa la sbyin pa sbyin par byed de /	
bram ze dang /	
khyim bdag dad pa can rnams dge slong dgon pa	
pa rnams zas la mgron du 'bod par byed do	
// dge slong dgon pa pa rnams zas la khyim rnams su dong ba dang /	
ma byin par len pa rnams kyis gtsug lag khang nas brkus par gyur nas /	
bcom ldan 'das kyis bka' stsal pa /	
sgo bcad la lde mig blangs la 'dong bar bya'o //	
ma byin par len pa rnams kyis kyang lde mig	
byas te @318b brkus nas bcom ldan 'das kyis bka'	
stsal pa / srung ma'i dge slong bzhag la 'dong bar bya ste /	
de la bsod snyoms kyis brel ba med par bya'o //	
ma byin pa len pa rnams kyis dge slong gzhan khrid de 'ongs nas /	
des sgo phye zhes smras nas /	
bcom ldan 'das kyis bka' stsal pa /	
rims dang bcas sam rims med ces brda bya'o //	
gal te rims dang bcas so //	
zhes zer na /	
mi dbye'o //	
'on te rims med ces smra na /	
dbye bar bya'o //	
gzhan yang /	
dge slong dgon pa pas lo ma ltar mnyen pa gzhag par bya'o //	
bcom ldan 'das kyis dge slong dgon pa pas lo ma ltar mnyen pa gzhag par bya'o //	
zhes gsungs pa /	
dge slong rnams kyis lo ma ltar mnyen pa ci 'dra ba ma shes nas /	
bcom ldan 'das kyis bka' stsal pa /	
dge slong dag /	
lo ma ltar mnyen pa ni /	
khyi yin te /	
de la lhung bzed kyi lhag ma sbyin par bya'o //	
dge slong dgon pa rnams kyis khyi bcangs pa las mchod rten gyi 'khor sa dang /	
gtsug lag khang sder mos brud cing /	
bshad ba dang gci bas ma rung bar byas nas /	
bcom ldan 'das kyis bka' stsal pa /	
dge slong dag /	
ngas dge slong khyi bsrel ba'i kun tu spyod pa'i chos bca' bar bya ste /	
dge slong khyi bsrel bas nang par sngar langs la	
mchod rten gyi 'khor sa dang gtsug lag khang byul	
bar bya ste / sder brud pa gang yin pa de @319a *//	
bsnyam par bya'o //	
bshang ba dang gci ba yang phyag dar bya'o //	
dge slong khyi bsrel bas kun tu spyod pa'i chos	
ji ltar bcas pa bzhin yang dag par blangs te	
'jug par mi byed na /	
'gal tshabs can du 'gyur ro //	
de'i tshe tshe dang ldan pa nye dga' gtsug lag	
khang zhig gi dge 'dun gyi gnas brtan du gyur	
pa dang / ji tsam na der dge 'dun gyi	
gnas brtan gzhan zhig 'ongs nas nye dgas bsam pa	
pa dang / / bdag gtsug lag khang 'di'i dge 'dun gyi gnas brtan byed byed pa las /	
gnas brtan gnyis par bya ba'am /	
bdag gtsug lag khang gzhan du 'gro'o snyam du bsam pa las /	
gtsug lag khang de nas byung ste /	
de gtsug lag khang gzhan zhig tu song ba dang /	
de'i gnas brtan gnyis pa'i rnyed pa gang yin pa de /	
de'i dge 'dun gyi gnas brgan gyi yin nas des bsam pa /	
bdag gi rnyed pa 'di na yang der zad la /	
bdag gi rnyed pa de na yang der zad na /	
spogs med par dge 'dun gyi gnas brtan gyis ci zhig bya zhes /	
de slar rings pa rings par gtsug lag khang de nyid du song ba dang /	
gnas mal phyed bskos tsam na gtsug lag khang du phyin nas des smras pa /	
rgan rim ji lta ba bzhin du gtsug lag khang skos shig /	
dge slong rnams kyis 'das zin to //	
zhes de ma bskos pa dang /	
nye dgas smras pa /	
tshe dang ldan @319b pa dag /	
ston pa bzhugs bzhin du bstan pa nub par byed dam /	
ci /	
rgan rim ji lta ba bzhin du gtsug lag khang skos shig /	
ces pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
gang zhig dge 'dun gyi'am mchod rten gyi bya ba la song song ba zhig yin na /	
de'i gnas mal rgan rims ji lta ba bzhin du bsko bar bya'o //	
gzhan gyi ni /	
gar bab pa bzhin du'o //	
nye dga' lhag par chags pas gtsug lag khang gnyis kyi rnyed pa 'thob par 'gyur ro //	
snyam nas /	
gtsug lag khang gnyis su dbyar gnas par dam bcas te /	
des dbyar gnas nas rnyed pa mnos pa dang gcig nas kyang ma thob /	
gcig shos nas kyang ma thob nas gnas mal 'gyed	
pa'i dge slong rnams la kha zer ba'i skabs de	
/ dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
des dbyar gnas par khas blangs pas de la rnyed pa byin cig /	
dge slong rnams kyis gtsug lag khang gnyis ka nas kyang byin pa dang /	
bcom ldan 'das kyis bka' stsal pa /	
gtsug lag khang gnyis ka nas sbyin par mi bya'o //	
gcig nas byin pa dang /	
dge slong gzhan rnams smod par byed /	
gzhogs 'phyas byed /	
kha zer bar byed de /	
gtsug lag khang gnyis kar dbyar gnas na /	
ci'i phyir gcig nas sbyin zhes pa'i @320a *//	
skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
gtsug lag khang gnyis ka nas phyed phyed sbyin par bya ste /	
dge slong gis gtsug lag khang gnyis su gnas par dam mi bca'o //	
dam bca' bar byed na /	
'gal tshabs can du 'gyur ro //	
khyim bdag cig gis gtsug lag khang gnyis rtsig tu bcug ste /	
gcig ni /	
dgon pa pa rnams kyi yin no //	
gcig shos ni /	
grong mtha' pa rnams kyi lan no //	
khyim bdag de'i kun tu spyod pa ni /	
dbyar gnas pa'i dge slong gi dge 'dun gyi dge	
slong re re la ras yug chen re re bskon	
pa yin pas / de ras yug chen rnams khyer te /	
dgon pa ba rnams kyi gtsug lag khang du song ba dang /	
nye dgas dgon pa ba rnams kyi gtsug lag khang du rnyed pa 'bul lo //	
zhes thos nas des dga' bo la sling pa /	
gal te 'dir rnyed pa 'bul na /	
skal ba nos shig ces smras nas /	
de rings pa rings par dgon pa ba rnams kyi gtsug lag khang du song ba dang /	
khyim bdag des mthong nas des bsam pa /	
'o ni /	
gom stangs dang sbyar na /	
dgon pa ba'i gtsug lag khang der song gi /	
da ji ltar byas na rung snyam pa las /	
re zhig grong mtha' ba'i gtsug lag khang du phul la /	
phyis 'dir dbul lo //	
snyam @320b nas /	
de phyir log nas ras yug po che brim par brtsams pa na /	
dga' bos lag pa bzed pa dang /	
khyim bdag des ras yug po che gcig byin no //	
yang bzed pa dang /	
khyim bdag gis smras pa /	
'phags pa /	
khyod la ras yug po che phul lags na /	
ci /	
yang bzhed dam /	
des smras pa /	
khyim bdag /	
khyod kyi gtsug lag khang du nye dgas dbyar gnas pas de'i skal pa nod do //	
khyim bdag gis smras pa /	
'phags pa /	
bcom ldan 'das kyis rang gi lag nas sbyin pa la bsngags pa mdzad pas /	
rang gi lag kho na nas 'bul lo //	
de skyengs nas cang mi smra bar 'dug go /	
nye dgas bsam pa /	
khyim bdag de ring zhig thogs na grong gi mthar ma song grang snyam du bsam nas /	
grong mtha' ba'i gtsug lag khang du song nas dga' bo la dris pa /	
tshe dang ldan pa /	
bdag gi ras yug po che mnos sam /	
des ji ltar gyur pa smras so //	
khyim bdag gis lam gzhan nas dgon pa ba'i gtsug	
lag khang du song ste ras yug po che brims	
nas song ngo // nye dgas yang slar dgon pa ba'i gtsug lag khang du brgyugs na /	
ji tsam na ras yug po che rnams brims zin pa dang /	
de gtsug lag khang gnyis kyi rnyed pa la lhag par chags pa las rnyed pa las nyams nas /	
mya ngan byed cing yi mug nas smre sngags 'don to //	
dge slong rnams the tshom skyes nas /	
the tshom thams cad gcod pa /	
sangs @321a *//	
rgyas bcom ldan 'das la zhus pa /	
btsun pa /	
nye dga' lhag par chags pas ras yug po che las nyams pa la gzigs /	
bcom ldan 'das kyis bka' stsal pa /	
dge slong dag /	
da ltar 'ba' zhig tu ma zad kyi /	
ji ltar 'dis 'das pa'i dus na yang lhag par	
chags pas zas chad par byas pa de nyon cig	
/ dge slong dag /	
sngon byung ba; 'bab chu'i ngos gnyis na gtsug lag khang gnyis shig yod de /	
gcig na ni /	
dge 'dun gyi rnyed pa'o //	
gcig shos na ni /	
bsod snyoms pa rnams kyi'o //	
ji tsam na khyi gand'i'i sgra shes pa zhig yod de /	
de gand'i'i sgra thos nas dge 'dun gyi rnyed pa yod pa'i gtsug lag khang du song na /	
de la dge slong kha cig gis lhung bzed kyi lhag ma byin pa dang /	
des de zos nas bsod snyoms pa rnams kyi gtsug lag khang du song ste /	
der yang lhung bzed kyi lhag ma zos nas dga' mgur 'gro'o //	
ji tsam dus gzhan zhig na bsod snyoms pa rnams	
la glo bur gyi rnyed pa zhig byung nas de	
rnams kyis sngar gand'i brdungs pa dang /	
khyi des gand'i'i sgra thos nas /	
chu brgal bar brtsams te des dbus su phyin pa dang /	
dge 'dun gyi rnyed pa can gyi gtsug lag khang	
gi gand'i yang brdungs nas de spro ba med nas	
slar log par brtsams pa las /	
de chu'i rgyun gyis ring du khyer nas gnyis ka las nyams par gyur to //	
@321b dge slong dag /	
ji snyam du sems /	
de'i tshe de'i dus kyi khyi gand'i'i sgra shes pa gang yin pa de ni /	
nye dga' 'di nyid yin te /	
de na yang 'di lhag par chags pas gnyis ka	
las nyams par gyur to; ;da ltar yang lhag par	
chags pas gnyis ka las nyams par gyur to //	
dge slong dag /	
de lta bas na /	
dge slong gis lhag par chags par mi bya'o //	
byed na /	
'gal tshabs can du 'gyur ro //	
sdom la /	
'thab dang nad pa rdzogs pa dang //	
nub mo'i dus dang ka shi dang //	
shing dang gsing ma 'dug gnas dang //	
cha rnams dang ni bsgo ba'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
'di ltar dge slong rnams kyis /	
dge slong 'thab krol bgyid pa /	
mtshang 'dru bar bgyid pa /	
rtsod par bgyid pa /	
'gyed par bgyid pa /	
rtsod pa'i gzhi bgyid pa rnams mchi zhing /	
de dag ngo tsha ma mchis pas mtho 'tsham pa'i slad du bdag cag la gleng bar bgyid /	
dran par bgyid do //	
zhes thos na /	
de rnams kyis de dag la ji ltar bsgrub par bgyi /	
nye bar 'khor /	
dge slong gnyug mar gnas pa rnams kyis /	
dge slong 'thab krol byed pa rnams 'ong ngo //	
zhes thos na gnas mal bsko ba gsum dang gnas mal gzung ba drug bya'o //	
gnas mal bsko ba gsum gang zhe na /	
dgun gyi dang /	
dpyid kyi dang /	
dbyar gyi'o //	
gnas mal gzung ba drug gang zhe na /	
gtsug @322a *//	
lag khang thams cad dang /	
gtsug lag khang gi nye 'khor thams cad dang /	
khang phran thams cad dang /	
khang phran gyi nye 'khor thams cad dang /	
kun dga'i ra ba thams cad dang /	
kun dga'i ra ba'i nye 'khor thams cad bsko bar bya'o //	
gal te gtsug lag skos shig /	
ces zer na /	
'di bskos zin to //	
zhes brjod par bya zhing /	
gtsug lag khang gi nye 'khor skos shig ce na /	
'di yang bskos zin to //	
khang phran skos shig ce na /	
'di yang bskos zin to //	
khang phran gyi nye 'khor skos shig ce na /	
'di yang bskos zin to //	
kun dga'i ra ba skos shig ce na /	
'di yang bskos zin to //	
kun dga'i ra ba'i nye 'khor skos shig ce na /	
'di yang bskos zin to //	
zhes brjod par bya'o //	
de rnams gnas med de mi gnas na /	
gang la nyes pa skyed par 'gyur /	
de nas bsngo ba rnams med /	
phyir rgol ba rnams med /	
mi mdza' ba rnams med nas /	
de'i 'og tu rgan rim ji lta ba bzhin du gnas mal bsko bar bya'o //	
bcom ldan 'das kyis rgan rim ji lta ba bzhin du gnas mal bsko bar bya'o //	
zhes gsungs pa dang /	
ji tsam na dge slong nad pa gcig cig yod	
pa de bas ches rgan pa'i dge slong zhig 'ongs	
nas / rgan rim ji lta ba bzhin du de'i gnas khang bskos te /	
de ni thams cad pas gzhon pas de'i gnas khang gzhan ni /	
@322b ma thob bo //	
dge slong des de la smras pa /	
tshe dang ldan pa /	
gnas khang 'di kho bo'i yin par bskos kyi byung zhig /	
des smras pa /	
bdag bro 'tshal bas nam sos pa na'o //	
dge slong de gtum po zhig pas des phyung nas /	
gang dgar bzhag go /	
ji tsam na bram ze dang khyim bdag gtsug lag	
khang lta bar 'dod pa lhags pa de rnams kyis	
/ dge slong de mthong nas de rnams kyis smras pa /	
'phags pa dag /	
ci /	
dge slong 'di gum lags sam /	
bzhin bzang dag /	
'di shi ba ni /	
ma yin no //	
'o na ci'i phyir 'dir bzhag /	
'di bas ches rgan pa'i dge slong zhig 'ongs nas /	
'di'i gnas khang de de'i yin par bskos pa dang /	
des 'di phyung nas 'dir bzhag go /	
'phags pa dag /	
bdag cag khyim pa lags kyang nad pa rjes su bsrung ba'i phyir khyim nas mi 'byin na /	
khyed cag rab tu byung la /	
ston pa yang thugs rje can yin na /	
de ji ltar nad pa phyir 'byin par byed ces de rnams smod par byed /	
gzhogs 'phyas byed /	
kha zer bar byed pa'i skabs de /	
dge slong rnams kyis bcom ldan 'das la gsol pa dang /	
byung ba 'di la bcom ldan 'das kyis bka' stsal pa /	
dge slong dag /	
de lta bas na /	
dge slong nad pa la gzhi spang ba sbyin par bya'o //	
bcom ldan 'das kyis dge slong nad pa la gzhi spang ba sbyin par bya'o //	
zhes gsungs pa dang /	
tshe dang ldan pa nye dgas 'jal to //	
zhes byas nas cang mi smra bar 'dug go /	
ji tsam na @323a *//	
zhag drug gam /	
bdun na gnas mal 'gyed par 'gyur ba na /	
rkang pa rma byung ba ltar byas te gos kyis dkris nas 'dug pa dang /	
gnas khang 'gyed pa'i dge slong rnams kyis nad pa yin no //	
snyam nas de'i gnas mal bskos so //	
de gnas mal bskos zin nas rma'i g-yogs ma bor te 'dug go /	
nad pa lta ba'i dge slong rnams kyis de la dris pa /	
ci /	
gnas brtan zhabs snyun sos sam /	
de smras pa /	
bcom ldan 'das kyis 'du byed thams cad ni /	
mi rtag pa'o //	
zhes bka' ma stsal tam /	
ci /	
kho bo'i nad rtag par gyur tam /	
de rnams kyis smras pa /	
gnas brtan myur du sos par gyur pa /	
na bar sgyu ni /	
ma btab grang /	
des smras pa /	
kho bo gnas khang sgo drung du gzhag par 'dod dam ci /	
dge slong don nyung ba rnams smod par byed /	
gzhogs 'phyas byed /	
kha zer bar byed de /	
de ltar dge slong dag mi na bzhin du gnas	
khang spang pa rang gis byed pa ci'i tha tshig	
ces pa'i skabs de /	
dge slong rnams kyis bcom ldan 'das la gsol pa dang /	
byung ba 'di la bcom ldan 'das kyis bka' stsal pa /	
dge slong dag /	
de lta bas na sgyu 'debs pa'i nad pa la gzhi spang ba sbyin par mi bya zhing /	
des rang gir yang mi bya'o //	
rang gir byed na /	
'gal tshabs can du 'gyur ro //	
lnga tshan rnams kyis bsdus pa'i sdom ni /	
mdun du @323b bdar dang rang khrims dang //	
ma chags pa dang de bzhin du //	
snang ba skyes dang byung ba dang //	
bar du gcod dang de bzhin du //	
phyi mar byas pa ltung ba ste //	
bsdus pa'i sdom du bsdus pa yin //	
bar sdom ni /	
mdun du bya dang gzhan dang yang //	
nad dang gzhan rnams dag dang ni //	
sems can mang po phan bya ba //	
lnga tshan dag ni dang po yin //	
bcom ldan 'das kyis lha dang mi rnams la mdo sde dang ma mo bzhag go /	
klu rnams la ni /	
mdo sde'o //	
'dul ba ni /	
zab pa /	
zab par snang ba /	
mthong bar dka' ba /	
khong du chud par dka' ba /	
dgongs pa mang ba /	
'jig rten gyi spyod pa dang mthun pa yin na /	
dge slong rnams kyis 'dul ba zab pa nyid dang /	
dgongs pa mang ba nyid dang /	
'jig rten gyi spyod pa dang mthun pa nyid yin pas /	
'don par mi spro'o //	
'di ni /	
chos nyid yin te /	
sangs rgyas bcom ldan 'das rnams ni /	
bstan pa'i yan lag gang zhig yongs su nyams pa	
de'i bsngags pa lhag par rjod par mdzad pa yin	
pas / de nas bcom ldan 'das kyis dge slong rnams la bka' stsal pa /	
dge slong dag /	
nga'i 'dul ba 'dzin pa'i gang zag la phan yon lnga yod de /	
lnga gang zhe na /	
'khor bzhis mdun du bdar ba yin; gdams ngag dang	
rjes su bstan pa gzhan la rag ma las pa	
yin / 'das pa dang /	
ma 'ongs pa dang /	
da ltar byung ba'i yang dag par rdzogs pa'i sangs rgyas rnams kyi nang gi @324a *//	
mdzod srung ba yin /	
dge sbyong dang bram ze gzhan rnams kyi spyi bo la 'dug pa yin /	
dam pa'i chos gnas par bya ba'i phyir dang /	
bslab pa'i ched kyi phyir skye bo mang po la phan pa dang /	
skye bo mang po la bde bar zhugs pa yin no //	
bar sdom ni /	
bdag nyid khrims ldan mngon par bsu //	
'gyod pa dang ni bag tsha med //	
chos dang mthun pas byed pa ste; ;lnga tshan gnyis pa yin par bshad //	
gzhan yang /	
'dul ba 'dzin pa'i gang zag la phan yon lnga yod de /	
lnga gang zhe na /	
'di'i rang gi tshul khrims kyi phung bos legs par bsrungs shing legs par sbas pa yin /	
'khor bzhis mngon sum du bsu bar bya ba yin /	
gang zag 'gyod pa skyes pa rnams kyi ston par gyur pa yin /	
dge 'dun gyi nang na bag tsha ba med pas gnas pa yin /	
chos dang mthun pas phyir rgol ba tshar gcod pa yin no //	
bar sdom ni /	
ma 'dres don dang nges pa dang //	
bslab pa yi ni gzhi dag dang //	
snang ba dag ni gnyis po nyid //	
lnga tshan dag ni gsum pa yin //	
gzhan yang /	
gang zag 'dul ba 'dzin pa la phan yon lnga yod de /	
lnga gang zhe na /	
don ma 'dres par bsrel ba yin /	
don rnam par gtan la dbab par bya ba la shin tu nges pa yin /	
de'i bslab pa'i gzhi rnams legs par bzung ba yin /	
sems kyi snang ba skyes pas mang du gnas pa yin /	
skye bo phyi ma rnams kyi @324b snang ba byed pa yin /	
sdom ni /	
snang ba gsal ba 'od dang ni //	
sems las chung dang mi stong pa'o //	
gzhan yang /	
gang zag 'dul ba 'dzin pa la phan yon lnga yod de /	
lnga gang zhe na /	
phyogs gang na gang zag 'dul ba 'dzin pa gnas pa'i phyogs de ngas snang ba skyes pa dang /	
gsal ba skyes pa dang /	
'od skyes par mthong /	
phyogs der nga thugs khral chung ngur gnas /	
phyogs de ngas stong pa ma yin par mthong ngo //	
sdom ni /	
byung dang de nas bcas pa dang //	
rjes su bcas dang de bzhin du //	
bkag dang rjes su gnang ba ni //	
lnga tshan lnga par byas pa'o //	
gzhan yang /	
gang zag 'dul ba 'dzin pa la phan yon lnga yod de /	
lnga gang zhe na /	
byung ba shes /	
bcas pa shes /	
rjes su bcas pa shes /	
bkag pa shes /	
rjes su gnang ba shes pa yin no //	
sdom ni /	
bar chad bar chad ma yin dang //	
gdams ngag dang ni rjes bstan dang //	
slob ma'i mthu ni yod pa ste /	
lnga tshan drug pa dag tu bshad //	
gzhan yang /	
gang zag 'dul ba 'dzin pa la phan yon lnga yod de /	
lnga gang zhe na /	
bar du gcod pa rnams shes /	
bar du gcod pa ma yin pa rnams shes /	
'doms par byed /	
rjes su ston par byed /	
lhan cig gnas pa dang nye gnas rnams kyi gnas 'char 'jug nus so //	
sdom ni /	
ltung ba dang ni ltung ba min //	
lci dang yang dang de bzhin du //	
so sor thar pa rgyas par yang //	
gdon pa dag ni lnga @325a *//	
tshan yin //	
gzhan yang /	
gang zag 'dul ba 'dzin pa la phan yon lnga yod de /	
lnga gang zhe na /	
ltung ba byung ba shes /	
ltung ba ma byung ba shes /	
lci ba shes /	
yang ba shes shing /	
de so sor thar pa'i mdo gdon pa la rgyas par zhugs pa yin no //	
bcom ldan 'das kyis 'dul ba'i bsngags pa gsungs pa dang /	
dge slong gnas brtan gnas brtan rnams /	
spro ba dang bcas pas 'dul ba gdon par brtsams so //	
de'i tshe tshe dang ldan pa nye bar 'khor 'dul	
ba'i gleng gzhi dang byung ba la mkhas pa rnams	
kyi mchog tu gyur nas dge slong gnas brtan gnas	
brtan rnams 'dul ba kun chub par byed par 'gyur	
ro // snyam ste /	
gus pas bstan par brtsams pas /	
de lus skya bo seng seng por gyur cing /	
rid pa dang /	
nyam chung ba dang /	
na bas nyam dmas par gyur to //	
sangs rgyas bcom ldan 'das rnams ni /	
mkhyen bzhin du rmed par mdzad pa ste /	
mkhyen bzhin du rmed kyi /	
mi mkhyen par mi rmed /	
dus su rmed kyi /	
dus las yol bar mi rmed /	
don dang ldan par rmed kyi /	
don dang mi ldan par mi rmed pa ste /	
sangs rgyas bcom ldan 'das rnams ni /	
don dang ldan pa ma yin pa rmed pa la chu lon gyis bzlog par mdzad pa yin no //	
de la sangs rgyas bcom ldan 'das rnams don dang ldan par rmed pa la dus mkhyen pas /	
sangs rgyas bcom ldan @325b 'das kyis che dang ldan pa kun dga' bo la smras pa /	
kun dga' bo /	
ci'i phyir dge slong nye bar 'khor lus skya bo seng seng bor gyur cing /	
rid pa dang /	
nyam chung ba dang /	
na bas nyam dmas par gyur /	
des gsol pa /	
bcom ldan 'das kyis 'dul ba'i bsngags pa gsungs pa /	
dge slong gnas brtan gnas brtan rnams kyis de thos	
nas spro ba dang bcas pas 'dul ba gdon par	
brtsams pa dang / tshe dang ldan pa nye bar 'khor gyis /	
dge slong gnas brtan gnas brtan rnams 'dul ba kun chub par 'gyur ro //	
zhes gus pas bstan par brtsams te /	
des na de lus skya bo seng seng por gyur cing /	
rid pa dang /	
nyam chung ba dang /	
bro 'tshal bas nyam dmas par gyur lags so //	
byung ba 'di la bcom ldan 'das kyis bka' stsal pa /	
dge slong dag /	
ngas lung 'bogs pa'i dge slong gi kun tu spyod pa'i chos bca' bar bya ste /	
lung 'bogs pa'i dge slong gis spyod lam rnam bzhir lung dbog par bya ste /	
'chag pa dang /	
'greng ba dang /	
'dug pa dang /	
nyal ba na'o //	
lung nod pa'i dge slong gis spyod lam rnam pa gsum gyis lung nod par bya ste /	
gal te lung 'bogs pa'i dge slong 'chag sar lung nod pa'i dge slong 'ongs la /	
gsar bu zhig yin na des phyag byas la khams	
snyoms sam zhes dris nas lus btud de sems drang	
po gus pa dang bcas pas gom pa bsri zhing	
lung nod par bya'o //	
ci ste ches rgan pa zhig yin na /	
@326a *// des khams snyoms sam zhes dris nas lus btud de	
sems drad pos gus pa dang bcas pas gom pa	
bsri zhing lung nod par bya'o //	
ci ste 'greng ba na 'ongs la gsar bu zhig yin na /	
des phyag byas la khams snyoms sam zhes dris nas	
stan ches dma' ba la tsog tsog por 'dug la	
/ sems drang pos gus pa dang bcas pas lung nod par bya'o //	
ci ste rgan pa zhig yin na /	
des khams snyoms sam zhes dris la lus btud nas	
sems drang pos gus pa dang bcas pas lung nod	
par bya'o // 'greng ba la ji lta ba de bzhin du 'dug pa dang /	
nyal ba la yang sbyar bar bya'o //	
lung 'bogs pa'i dge slong gis shin tu goms pa dang /	
legs par byang ba dang /	
the tshom med par byas nas lung dbog par bya'o //	
lung nod pas kyang shin tu byang ba dang; shin tu zin pa dang /	
the tshom med par byas nas lung nod par bya'o //	
lung 'bogs pa'i dge slong dang /	
lung nod pa'i dge slong gis kun tu spyod pa'i	
chos ji ltar bcas pa bzhin yang dag par blangs	
te 'jug par mi byed na /	
'gal tshabs can du 'gyur ro //	
drug sde'i dge slong rnams ljongs rgyu zhing dong ba na /	
gtsug lag khang zhig tu nub mo phyin nas /	
de rnams 'grogs bshes ji lta ba bzhin du dge	
slong rnams kyis ngal bsor bcug pa dang de rnams	
kyis smras pa / tshe dang ldan pa dag /	
'dug ste ci byed /	
gnas mal bsko ba bos shig /	
de dag @326b gis smras pa /	
ci dgos /	
gnas mal bskor gzhug mod /	
de rnams kyis smras pa /	
gnas mal yod kyi /	
bde bar nyol cig dang nam nangs nas bgo'o //	
de rnams kyis kun nas dkris pas smras pa /	
ci /	
khyed cag ston pa bzhugs bzhin du bstan pa nub par byed dam /	
gal te khyed la 'gyod pa yod na /	
rgan rim ji lta ba bzhin du gnas mal skos shig /	
de rnams kha stobs can yin pas gnas mal bsko ba bred nas gnas mal bskos pa dang /	
drug sde de rnams kyis rgan rim bzhin du gnas mal mnos te nyal lo //	
ji tsam gzhon rim gyi bar du bsko ba de'i bar du nam nangs so //	
drug sde rnams myur ba myur bar langs te smras pa /	
tshe dang ldan pa dag /	
gnas mal sdus shig /	
'dod do //	
dge slong de rnams kyis smras pa /	
tshe dang ldan pa dag /	
khyed kyis nub gcig gi phyir dge slong gi dge 'dun mtha' dag nub mo mtho 'tsham mam /	
kye ma'o //	
khyed cag 'di nyid du 'dug cig /	
de rnams kyis smras pa /	
dga' bo nye dga' mnyan yod du 'dong ngo //	
'di dag ni /	
rlung nad can yin no //	
zhes byas nas dong ba'i skabs de /	
dge slong rnams kyis bcom ldan 'das la gsol pa dang /	
byung ba 'di la bcom ldan 'das kyis bka' stsal pa /	
dge slong dag /	
de lta bas na /	
nub mo gnas mal bsko bar mi bya'o //	
gal te nub mo lhags na /	
'grogs bshes ji lta ba bzhin du so sor @327a *//	
ngal bsor gzhug par bya'o //	
yul zhig nas dge slong mchod rten la phyag byed pa zhig mnyan yod du 'ongs na /	
de de'i spyod yul la mi mkhas pas nang par	
sngar langs te bcom ldan 'das kyi spyan sngar song	
ste bcom ldan 'das dang dge slong gnas brtan gnas	
brtan rnams kyi rkang pa gnyis la phyag byas nas	
mnyan yod du bsod snyoms la zhugs so //	
de bsod snyoms spyod pa dro bab tu nye nas	
de nyid du ra ba zhig gi drung du 'dug	
nas zas kyi bya ba byed par brtsams so //	
khyim bdag mgon med zas sbyin yang mchod rten la phyag 'tshal zhing lam de nas song ba las /	
des de mthong nas smras pa /	
'phags pa /	
kun nas mdzes pa'i bstan pa la rab tu byung ba yin na /	
mi rigs pa mdzad dam ci /	
des smras pa /	
tshe dang ldan pa /	
dro la bab tu nye ba ma mthong ngam /	
'di la mi rigs pa ci zhig yod /	
des smras pa /	
khyod ci'i slad du bdag gi khyim du mi byon /	
khyod kyi ming ci /	
mgon med zas sbyin no //	
kho bos mdo sde de dang de rnams las khyim	
bdag mgon med zas sbyin zhes thos pa zhig yod	
kyi / khyod kyang mi shes la khyim yang mi shes so //	
khyim bdag mgon med zas sbyin gyis bsam pa /	
dge slong 'di ni /	
lam ring po nas 'ongs la rgyus mi shes ba zhig yin te /	
gdon mi za bar bdag kyang mi shes la /	
bdag gi khyim yang mi shes kyi /	
'di @327b lta bu la ji ltar byas na rung ba bcom ldan 'das la zhus la /	
gang yang mnyan yod nas rgyal bu rgyal byed kyi	
tshal gyi bar gyi bar bar du bsti gnas brtsig	
par bya'o // snyam nas /	
bcom ldan 'das gang na ba der song ste phyin	
nas bcom ldan 'das kyi zhabs gnyis la mgo bos	
phyag byas te phyogs gcig tu 'dug go /	
phyogs gcig tu 'dug nas khyim bdag mgon med zas	
sbyin gyis bcom ldan 'das la 'di skad ces gsol	
to // dge slong glo bur ba spyod yul ma 'tshal ba zhig bsod snyoms spyod pa na /	
dro yol tu nye nas rab zhig gi drung du g-yar zas kyi bgyi ba bgyid de /	
ma dad pa rnams yan lag 'dis 'phags pa rnams la smod par 'gyur ro //	
gal te bcom ldan 'das kyis gnang na /	
bdag gis gang yang mnyan yod nas rgyal bu rgyal	
byed kyi tshal gyi bar gyi bar bar du bsti	
gnas brtsig par bgyi ste /	
gang zhig gang du dro la bab pa de der bsod snyoms longs spyod par 'gyur ro //	
bcom ldan 'das kyis bka' stsal pa /	
khyim bdag /	
de lta bas na rjes su gnang gi rtsigs shig /	
des gang yang mnyan yod nas rgyal byed kyi tshal	
gyi bar gyi bar bar du bsti gnas dag brtsigs	
nas dge slong gang zhig gang du dro bab pa	
de der zas kyi bya ba byed do //	
dge slong gzhan dag chus phongs par gyur nas khyim	
bdag mgon med zas sbyin gyis der khron pa brkos	
nas tsha ba gsum dang 'bras bu gsum gyis shing	
rta bkang ste btab pas /	
chu de @328a *//	
ro phun sum tshogs par gyur to //	
zhes 'jig rten thams cad du grags pa skye bo'i tshogs kyis thos nas lhags pa /	
dge slong rnams kyis bkag pa dang /	
mnyan yod na gnas pa rnams kyis smras pa /	
'phags pa khyed cag la bdag cag gis yo byad thams cad kyis bsnyen bkur bgyis na /	
chab 'jig rten thams cad kyi thun mong khyed 'gog par mdzad dam zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dgag par mi bya'o //	
bud med dge slong rnams la chu slong pa na dge slong rnams kyis ma byin nas /	
bcom ldan 'das kyis bka' stsal pa /	
sbyin par bya'o //	
bcom ldan 'das kyis bud med ni /	
kun nas zhags pa ste /	
bdud kyi 'ching ba yin no //	
zhes gsungs pas /	
dge slong rnams bud med la chu sbyin par byed pa na chags par gyur to //	
ji tsam na bud med byad bzhin dang lang tshos	
rgyags pa zhig dge slong gzhon nu zhig la shin	
tu chags pas de la chu bslangs pa dang /	
de yang de la chags pas bcings pa'i sems kyis slar bzlog kyang rgyun ma bcad par blugs te /	
de yang de la rtog bzhin 'thungs pa las /	
chu de glor song nas shi'o //	
don nyung ba'i dge slong rnams smod par byed /	
gzhogs 'phyas byed /	
kha zer bar byed pa'i skabs de /	
@328b dge slong rnams kyis bcom ldan 'das la gsol pa dang /	
byung ba 'di la bcom ldan 'das kyis bka' stsal pa /	
bud med gang zhig chags pas bcings pa'i sems kyis	
dge slong la chu slong ba de la rang gis	
sbyin par mi bya'o //	
bud med la chu rgyun ma chad par sbyin par mi bya zhing /	
snyim pa khong la 'thungs shig ces bsgo la /	
skabs skabs su bcad cing blugs par bya'o //	
gzhan du na /	
'gal tshabs can du 'gyur ro ////	
'dul ba gzhi /	
bam po don bdun pa /	
de'i tshe gang dag bsod snyoms kyi thog ma /	
rgyal bu rgyal byed kyi tshal du dbul ba de	
rnams kyis de nyid du dbul bar brtsams pa drug	
sde rnams kyis thos nas de rnams bsti gnas su	
dong ste 'dug nas bsod snyoms kyi thog ma khyer	
te 'ongs pa gang yin pa de la rmas te	
gal te 'o thugs yin na ni /	
lhung bzed zed par byed de /	
ci ste chu thug yin na ni /	
rdzu 'phrul chen po'i dge 'dun dang /	
mthu chen po'i dge 'dun la phul cig ces smra'o //	
de bzhin du hvags kyi bca' ba la sogs pa la yang sbyar bar bya ste /	
don nyung ba'i dge slong rnams smod par byed /	
gzhogs 'phyas byed /	
kha zer bar byed pa'i skabs de /	
dge slong rnams kyis bcom ldan 'das la gsol ba dang /	
byung ba 'di la bcom ldan 'das kyis bka' stsal pa /	
dge slong gis gzhan gyi rnyed pa la kha brngam mi bya'o //	
kha brngam byed na /	
'gal tshabs can du 'gyur ro //	
@329a *// bcom ldan 'das kyis dge slong gis gzhan gyi rnyed pa la kha brngam mi bya'o //	
zhes gsungs pa dang /	
dge slong kha cig dgos pa zhig la gtsug lag khang gzhan du dong ste /	
de rnams der phyin pa na dro la bab kyang 'gyod pas longs ma spyad pa'i skabs de /	
dge slong rnams kyis bcom ldan 'das la gsol pa dang /	
byung ba 'di la bcom ldan 'das kyis bka' stsal pa /	
ched du bsam ste 'gro bar mi bya'o //	
ma bsam par 'ongs pa las gal te dro la bab par gyur na /	
longs spyad par bya ste /	
'di la 'gyod par mi bya'o //	
phongs pa dang bcas pa'i dus byung ba na dge	
slong dag gtsug lag khang gzhan du dong ba las	
/ de na dge slong de rnams longs spyod pa	
mthong nas yang bza' bar 'dod pa las 'gyod pas	
longs ma spyad pa'i skabs de /	
dge slong rnams kyis bcom ldan 'das la gsol pa dang /	
byung ba 'di la bcom ldan 'das kyis bka' stsal pa /	
gtsug lag khang snga mar de rnangs la de yang	
gal te tshad med pa zhig tu 'brim na blang	
bar bya'o // ci ste dge slong tshad yod par byas pa zhig yin na /	
blang bar mi bya'o //	
len na /	
'gal tshabs can du 'gyur ro //	
de nas bcom ldan 'das yul ka shi'i ljongs rgyu	
zhing gshegs pa na ri nag po la gshegs so	
// de'i tshe ri nag po la dge slong 'gro mgyogs dang nab so gnyis gnas te /	
de gnyis kyis bcom @329b ldan 'das dge slong gi	
dge 'dun dang thabs cig tu yul ka shi nas	
ljongs rgyu zhing gshegs shing /	
'dir gshegs par 'gyur ro //	
zhes thos so //	
thos nas kyang bsam pa /	
ston pa'i spyan sngar dge slong ngo tsha med pa dang /	
'dzem pa med pa rnams kyis bdag cag la gleng bar byed /	
dran par byed par 'gyur gyi /	
ma la bdag cag gis bcom ldan 'das kyi phyir	
gtsug lag khang chen po gcig ma gtogs pa dge	
slong rnams las brtsams te gnas mal bsko ba gsum	
dang / gnas mal gzung ba yang drug bya'o //	
gnas mal bsko ba gsum gang zhe na /	
dgun gyi dang /	
dpyid kyi dang /	
dbyar gyi'o //	
gnas mal gzung ba drug gang zhe na /	
gtsug lag khang thams cad dang /	
gtsug lag khang gi nye 'khor thams cad dang /	
khang phran thams cad dang /	
khang phran gyi nye 'khor thams cad dang /	
kun dga' ra ba thams cad dang /	
kun dga' ra ba'i nye 'khor thams cad bsko bar bya'o //	
gal te gtsug lag khang skos shig ces smras pa dang 'di bskos zin to //	
zhes brjod par bya zhing /	
khang phran skos shig ce na /	
'di yang bskos zin to //	
gtsug lag khang gi nye 'khor skos shig ce na /	
'di yang bskos zin to //	
khang phran gyi nye 'khor skos shig ce na /	
'di yang bskos zin to //	
kun dga' ra ba skos shig ce na /	
'di yang bskos zin to //	
kun dga' ra ba'i nye 'khor skos shig ce na /	
'di yang @330a *//	
bskos zin to //	
zhes brjod par bya ste /	
de rnams gnas med de mi gnas na /	
ngo tsha med pa /	
'dzem pa med pas bdag cag la gleng bar mi 'gyur ro //	
snyam nas /	
de gnyis kyis gnas mal bsko ba gsum dang /	
gnas mal gzung ba drug byas so //	
ji tsam na bcom ldan 'das ri nag po la gshegs pa na /	
de gnyis kyis bcom ldan 'das kyi gtsug lag khang ni /	
snga nas bsdogs zin to //	
dge slong rnams kyis smras pa /	
tshe dang ldan pa dag /	
gnas mal dang /	
gtsug lag khang skos shig /	
de gnyis kyis smras pa /	
gtsug lag khang sngar bskos zin to //	
khang phran skos shig /	
de yang bskos zin to //	
gtsug lag khang gi nye 'khor skos shig /	
de yang bskos zin to //	
khang phran gyi nye 'khor skos shig /	
de yang bskos zin to //	
kun dga' ra ba skos shig /	
de yang bskos zin to //	
kun dga' ra ba'i nye 'khor skos shig /	
de yang bskos zin to //	
gang gi phyir de gnyis kyis gnas thams cad ma bskos pa dang /	
de nas kun dga' ra ba'i nang du sgra mthon po dang /	
sgra chen po byung ngo //	
sangs rgyas bcom ldan 'das rnams ni /	
mkhyen bzhin du rmed par mdzad pa ste /	
mkhyen bzhin du rmed kyi /	
mi mkhyen par mi rmed /	
dus su rmed kyi /	
dus las yol bar mi rmed /	
don dang ldan par rmed kyi /	
don dang mi @330b ldan par mi rmed pas /	
sangs rgyas bcom ldan 'das rnams don dang ldan pa	
ma yin pa rmed pa la chu lon gyis bzlog	
par mdzad pa yin no //	
sangs rgyas bcom ldan 'das rnams don dang ldan pa rmed pa de la dus mkhyen pa yin pas /	
sangs rgyas bcom ldan 'das kyis tshe dang ldan pa kun dga' bo la rmas pa /	
kun dga' bo /	
kun dga' ra ba'i nang na skye bo'i tshogs chen po'i sgra mthon po dang /	
sgra chen por grags pa 'di ci zhig yin /	
des gsol pa /	
dge slong 'gro mgyogs dang nab so gnyis kyis gnas mal bsko ba gsum dang /	
gnas mal gzung ba drug bgyis nas dge slong rnams kyis gnas mal ma thob par gyur te /	
des na /	
kun dga' ra ba'i nang na skye bo'i tshogs chen po'i sgra mthon po dang /	
sgra chen po 'di grags lags so //	
bcom ldan 'das kyis bka' stsal pa /	
kun dga' bo //	
ngas 'thab krol byed pa'i dge slong rnams la dgongs nas gnas mal bsko ba gsum dang /	
gnas mal gzung ba drug mdzad kyi /	
rang bzhin du gnas pa la ni ma yin pas /	
de lta bas na /	
dge slong rnams kyis rang bzhin du gnas pa'i dge	
slong rnams las brtsams te gnas mal bsko ba gsum	
dang / gnas mal gzung ba drug mi bya'o //	
byed na /	
'gal tshabs can du 'gyur ro //	
sangs rgyas bcom ldan 'das dge slong gi dge 'dun	
dang thabs cig tu yul ko sa la'i ljongs rgyu	
zhing gshegs pa @331a *//	
na grong med pa'i dgon pa zhig tu nub mo dgongs btab bo //	
drug sde rnams kyis bcom ldan 'das kyi phyir shing bzang po zhig bzhag nas /	
shing bzang po gzhan ni; rang rang gis bzung ngo //	
dge slong gnas brtan gnas brtan rnams kyis ni /	
shing khong stong dag thob bo //	
ko sa la'i rgyal po gsal rgyal gyis thos nas /	
dpung gi tshogs yan lag bzhi dang chas te bsu nas /	
des bcom ldan 'das kyi zhabs gnyis la mgo bos	
phyag byas nas dge slong gnas brtan gnas brtan rnams	
la brtags na / ji tsam na drug sde rnams ni /	
shing bzang po dag gi drung na gnas la /	
gnas brtan gnas brtan rnams kyi ni /	
shing khong stong rnams mthong nas des 'jal to zhes	
byas nas bcom ldan 'das gang na ba der song	
ste phyin nas bcom ldan 'das kyi zhabs gnyis la	
mgo bos phyag 'tshal te phyogs gcig tu 'dug go	
/ phyogs gcig tu 'dug nas ko sa la'i rgyal	
po gsal rgyal gyis bcom ldan 'das la 'di skad	
/ ces gsol to // btsun pa /	
bdag rgyal po rgyal rigs spyi bo nas dbang bskur ba /	
gtso bo lags te /	
yul mtha' dag nas 'byung ba'i rin po che rnams	
las thams cad kyi mchog gi dngos po gang lags	
pa de ni / bdag gi lags la /	
lhag ma rnams las ji ltar 'tshal ba bzhin du mchis brang dang /	
gzhon nu dang /	
blon po @331b dang; khrom gyi ru ba rnams kyi lags so //	
bcom ldan 'das kyang bla na ma mchis pa'i chos kyi rgyal po lags /	
'phags pa ko'u di n+ya dang /	
sh'a ri'i bu dang /	
mo'u 'gal gyi bu dang /	
'od srung dang /	
kun dga' bo dang /	
nam gru la sogs pa nyan thos chen po rnams ni /	
zhugs shing khong stong rnams kyi drung na mchis la /	
drug sde rnams kyi ni /	
zhugs shing bzang ches lags kyi; kye ma'o //	
bcom ldan 'das thugs brtse ba nye bar bzung ste	
zhugs shing la yang rgan rim ji lta ba bzhin	
gyi bca' ba mdzad du gsol /	
bcom ldan 'das kyis ko sa la'i rgyal po gsal rgyal la cang mi gsung bas gnang ngo //	
de nas ko sa la'i rgyal po gsal rgyal gyis	
bcom ldan 'das cang mi gsung bas gnang bar rigs	
nas bcom ldan 'das kyi zhabs gnyis la mgo bos	
phyag byas te stan las langs nas song ngo //	
byung ba 'di la bcom ldan 'das kyis bka' stsal pa /	
dge slong dang /	
de lta bas na /	
shing rnams dang /	
sgang bu dang /	
gsing ma rnams kyang rgan rim ji lta ba bzhin bsko bar bya'o //	
bcom ldan 'das kyis shing dang /	
sgang bu dang /	
gsing ma rnams kyang rgan rim ji lta ba bzhin du bsko bar bya'o //	
zhes gsungs pa dang /	
dge slong rnams rang nyid sgo bar byed nas /	
bcom ldan 'das kyis bka' stsal pa /	
gnas khang sko ba'i dge slong bsko bar bya'o //	
dge slong rnams kyis phal pa las bskos nas /	
@332a *// bcom ldan 'das kyis bka' stsal pa /	
chos lnga dang ldan pa'i dge slong gtsug lag khang	
'god par ma bskos pa ni bsko bar mi bya'o	
// bskos pa ni /	
dbyung bar bya'o //	
lnga gang zhe na /	
'dun pas 'gro ba dang /	
zhe sdang gis 'gro ba dang /	
gti mug gis 'gro ba dang /	
'jigs pas 'gro ba dang /	
gtsug lag khang bskos pa dang ma bskos pa mi shes pa ste /	
chos 'di lnga dang ldan pa ni /	
gtsug lag khang sko bar ma bskos pa ni /	
bsko bar mi bya'o //	
bskos pa ni dbyung bar bya'o //	
yang /	
chos lnga dang ldan pa ni /	
gtsug lag khang sko bar ma bskos pa ni /	
bsko bar bya'o //	
bskos pa ni /	
dbyung bar mi bya'o //	
lnga gang zhe na /	
'dun pas mi 'gro ba dang /	
zhe sdang gis mi 'gro ba dang /	
gti mug gis mi 'gro ba dang /	
'jigs pas mi 'gro ba dang /	
gtsug lag khang bskos pa dang ma bskos pa shes pa ste /	
chos 'di lnga dang ldan pa ni /	
gtsug lag khang sko bar ma bskos pa ni /	
bsko bar bya'o //	
bskos pa ni /	
dbyung bar mi bya'o //	
bsko ba ni /	
'di ltar bya ste /	
gnas mal bshams te gand'i brdungs la /	
dris pa'i tshig gis dge slong rnams la yang dag par bsgo la /	
dge 'dun thams cad tshogs shing mthun par gyur pa dang /	
re zhig thog mar spro bar bya ste /	
ming 'di zhes bya ba khyod /	
dge 'dun gyi gtsug lag khang sko bar @332b spro'am /	
de gal te spro bar gyur na /	
des spro'o zhes brjod par bya'o //	
de nas dge slong gcig gis gsol ba byas te las bya'o //	
dge 'dun btsun pa rnams gsan du gsol /	
gtsug lag khang sko ba dge slong ming 'di zhes bgyi ba 'di /	
dge 'dun gyi gtsug lag khang sko bar spro na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang; 'di ltar /	
dge 'dun gyis ming 'di zhes bgyi ba 'di /	
gtsug lag khang sko bar bsko ba mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
gtsug lag khang sko ba dge slong ming 'di zhes bgyi ba 'di /	
dge 'dun gyi gtsug lag khang sko bar spro nas /	
'di ltar /	
dge 'dun gyis dge slong ming 'di zhes bya ba 'di /	
gtsug lag khang sko bar bskos na /	
tshe dang ldan pa gang dag dge slong ming 'di zhes bgyi ba 'di /	
gtsug lag khang sko bar bsko bar bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
dge 'dun gyis bzod cing gnang nas /	
dge 'dun gyis dge slong ming 'di zhes bgyi ba 'di /	
gtsug lag khang sko bar bskos te /	
'di ltar /	
cang mi gsung bas de de bzhin du 'dzin to //	
gtsug lag khang 'god pa ji lta ba bzhin du zas la sko ba dang /	
thug pa 'brim pa dang /	
bag tshos 'brim pa dang /	
phran @333a *//	
tshegs 'brim pa dang /	
snod spyad 'drub pa dang /	
gos sbed pa dang /	
ges 'ged pa dang /	
dbyar gyi ras chen sbed pa dang /	
dbyar gyi ras chen 'ged pa dang /	
mngag gzhug pa dang /	
mdzes 'chos pa yang de bzhin te /	
chos lnga dang ldan pa'i dge slong ma bskos pa ni /	
bsko bar mi bya'o //	
bskos pa ni /	
dbyung bar bya'o //	
lnga gang zhe na /	
'dun pas 'gro ba dang /	
zhe sdang gis 'gro ba dang /	
gti mug gis 'gro ba dang /	
'jigs pas 'gro ba dang /	
mdzes pa dang mi mdzes pa mi shes pa ste /	
chos 'di lnga dang ldan pa'i dge slong mdzes 'chos par ma bskos pa ni /	
bsko bar mi bya'o //	
bskos pa ni /	
dbyung bar bya'o //	
yang /	
chos lnga dang ldan pa'i dge slong mdzes 'chos par ma bskos pa ni /	
bsko bar bya'o //	
bskos pa ni /	
dbyung bar mi bya'o //	
lnga gang zhe na /	
'dun pas mi 'gro ba dang /	
zhe sdang gis mi 'gro ba dang /	
gti mug gis mi 'gro ba dang /	
'jigs pas mi 'gro ba dang /	
mdzes pa dang mi mdzes pa shes pa ste /	
chos 'di lnga dang ldan pa'i dge slong mdzes 'chos par ma bskos pa ni /	
bsko bar bya'o //	
bskos pa ni /	
dbyung bar mi bya'o //	
gtsug lag khang dang zas 'ged dang //	
thug pa 'brim dang bag tshos dang //	
phran tshegs snod spyad sbed pa dang //	
chos gos gnyis dang de bzhin du //	
dbyar gyi ras chen sbed pa dang //	
'ged @333b pa dag dang mngag gzhug dang //	
de bzhin du ni mdzes 'chos te //	
gang zag bcu gnyis yin par bshad //	
gnas mal gyi gzhi rdzogs so ////	
rtsod pa zhi bar byed pa'i gzhi'i sdom la; 'thab dang 'gyed pa'i rtsod pa dang //	
rtsa ba gang dang dge ba gang //	
'gyed pa yin la rtsod min dang //	
'gyed pa dus ni zhi ba dang //	
'gyed pa mngon sum zhi ba dang //	
tshul shing dag ni blangs pa yis //	
gdams ngag med pa mngon sum dang //	
dran dang ma myos 'dul 'os dang //	
de yi ngo bo tshol gzhug dang //	
rtsva bkram lta bur 'os pa yis //	
dge 'dun dag ni mthun pa yis //	
de bzhin bya ba'i rtsod pa ni //	
nye bar zhi bar bya'o zhes //	
drang srong chen pos rab tu gsungs //	
sangs rgyas bcom ldan 'das yul ser skya'i gzhi n+ya gro dha'i kun dga' ra ba na bzhugs so //	
gang gi tshe bcom ldan 'das kyis sh'akya rnams bden pa la bkod pa de'i tshe /	
de rnams bcom ldan 'das la blta ba'i phyir dus gsum du 'dong bar byed do //	
bcom ldan 'das kyis kyang de rnams la yang dang yang du chos 'chad par mdzad do //	
rgyal po zas gtsang gi kun tu spyod pa ni /	
sh'akya'i tshogs kyis bskor nas bcom ldan 'das la blta ba'i phyir dus gsum du 'gro bar byed do //	
ji tsam dus gzhan zhig na /	
bcom ldan 'das 'khor brgya phrag du ma'i gung la	
bzhugs nas sbrang ma'i sbrang rtsi dvangs ma lta bu'i	
chos bshad pa ni /	
'khor brgya phrag du ma dbang po @334a *//	
rnams mi g-yo bas /	
bcom ldan 'das las snyan pa snyan pa'i chos nyan par byed do //	
rgyal po zas gtsang yang chos mnyan pa'i phyir rgyal po'i 'byor pa chen po dang /	
rgyal po'i mthu chen pos sh'akya'i tshogs kyis bskor nas	
bcom ldan 'das kyi spyan sngar song ste des chos	
mnyan nas song ngo //	
de nas sh'akya ming chen gyis /	
bcom ldan 'das kyi spyan snga nas chos mnyan te	
dad pa skyes nas rang gi khyim du song ste	
smras pa / kye ma'o sangs rgyas /	
kye ma'o chos /	
kye ma'o dge 'dun /	
sangs rgyas byung ba ni /	
bdag 'bras bu dang bcas pa yin no //	
ming chen gyi chung ma dam pas smras pa /	
rje'i sras /	
de ci lags /	
des smras pa /	
deng bcom ldan 'das kyis 'khor brgya phrag du ma'i	
mdun du 'di 'dra ba'i chos bshad pa mdzad de	
/ de thos pas srog chags brgya stong phrag du mas khyad par chen po rtogs so //	
des smras pa /	
rje'i sras /	
sangs rgyas byung ba ni /	
bdag 'bras bu dang bcas pa yin no //	
zhes gsungs pa gang lags pa de mad de /	
sangs rgyas byung ba ni /	
khyed cag kho na la 'bras bu dang bcas lags kyi /	
bdag cag la ni /	
ma lags so //	
ci'i phyir /	
'di ltar /	
bcom ldan 'das 'jig rten du byung ba ni /	
skyes pa rnams kyi phyir lags kyi /	
bud med rnams kyi phyir ni /	
ma lags so //	
des smras pa /	
bzang mo /	
de skad ma smra zhig /	
bcom @334b ldan 'das ni /	
sems can thams cad la phan pa dang /	
thugs brtse ba yin gyi /	
song zhig dang /	
khyod kyis kyang bcom ldan 'das kyi spyan snga nas chos thos par 'gyur ro //	
des smras pa /	
lha sh'akya'i tshogs kyis bskor nas bcom ldan 'das la blta ba'i phyir dus gsum du bzhud la /	
lha'i mdun du mngon sum du bdag gis chos mnyan pa g-yar tsha lags so //	
'di ltar /	
gal te lha snga dro bzhud na /	
bdag gis kyang slad dro bcom ldan 'das la chos mnyan par bgyi'o //	
sh'akya ming chen gyis bsam pa /	
lha la gsol gyi /	
'gro'o //	
snyam pa las yang bsam pa; rang gi chung ma'i ched la lha la gsol pa byed ni /	
mi phod kyi /	
lha ni /	
skye rgu'i bdag mo chen mo la bkur sti mang du byed de /	
de'i tshig nyan par gyur bas /	
de la don 'di rig par bya'o //	
snyam nas /	
de skye rgu'i bdag mo chen mo go'u ta mi gang na ba der song ste phyin nas /	
skye rgu'i bdag mo chen po go'u ta mi la don de smras pa dang /	
des smras pa /	
bka' bzhin 'tshal /	
lha la gsol bar bgyi'o //	
de nas sh'akya ming chen khyim du song nas sh'akya rnams kyi chung ma rnams la smras pa dang /	
de nas sh'akya rnams kyi chung ma dang /	
gzhan dag gi chung ma rnams skye rgu'i bdag mo	
chen mo gang na ba der song ste phyin pa	
dang / skye rgu'i bdag mo chen mo go'u ta mi la 'di skad ces smras so //	
go'u ta mi mkhyen par mdzod cig /	
bdag cag @335a *//	
gis bcom ldan 'das 'khor brgya phrag du ma'i mdun	
du snyan pa snyan pa'i chos sbrang ma'i sbrang rtsi	
dvangs ma lta bu bshad pa na /	
'khor brgya phrag du ma dbang po rnams mi g-yo bas /	
bcom ldan 'das las snyan pa snyan pa'i chos nyan to //	
zhes thos nas /	
bdag kyang bcom ldan 'das las chos de thos par 'tshal gyi /	
bdag cag gi phyir lha la ci nas kyang lha ni /	
snga dro bcom ldan 'das kyi spyan sngar bzhud la /	
bdag cag kyang slad dro mchi bar gsol ba mdzod cig /	
des smras pa /	
phu nu mo dag /	
khyod kyis sems bskyed pa legs te /	
rgyal po zas gtsang la brtag gi /	
skad cig sdod cig /	
de nas skye rgu'i bdag mo chen mo go'u ta	
mi rgyal po zas gtsang gang na ba der song	
ste phyin nas / rgyal po zas gtsang la 'di skad ces smras so //	
lha mkhyen par mdzod cig /	
bdag gis bcom ldan 'das 'khor brgya phrag du ma'i	
gung la bzhugs nas snyan pa snyan pa'i chos sbrang	
ma'i sbrang rtsi dvangs ma lta bu bshad pa na	
/ 'khor brgya phrag du ma dbang po rnams mi g-yo bas /	
bcom ldan 'das la snyan pa snyan pa'i chos nyan to //	
zhes thos /	
sh'akya'i mchis brang rnams kyis kyang de skad thos nas de rnams chos nyan par 'tshal na /	
lha ni /	
snga dro bcom ldan 'das kyi spyan sngar gshegs pa'i rigs so //	
bdag gis kyang sh'akya'i mchis brang rnams @335b ded de	
bcom ldan 'das kyis spyan sngar slad dro mchi bar	
bgyi'o // de ci'i slad du zhe na /	
snga dro ni /	
de rnams sdum pa'i bgyi bdag bgyid pas /	
bcom ldan 'das kyi spyan sngar mchi ba'i skabs ma mchis so //	
rgyal po zas gtsang ma'i kun tu spyod pa ni /	
gang gi tshe skye rgu'i bdag mo chen mo go'u	
ta mis tshig smras pa de'i tshe lus kyi spu	
zing zhes byed nas langs te /	
re zhig skye rgu'i bdag mo chen mo'i tshig gi	
lan ma byin pa de'i bar du mi 'dug pa	
yin pas / des mgo bos btud nas smras pa /	
go'u ta mi /	
bka' bzhin 'tshal /	
de nas skye rgu'i bdag mo chen mo go'u ta	
mi sh'akya'i chung ma lnga brgyas yongs su bskor te	
bcom ldan 'das kyi spyan sngar chos mnyan pa'i phyir	
n+ya gro dha'i kun dga' ra bar song ngo //	
ji tsam na sh'akya ming chen gyi chung ma yang	
rgyan thams cad kyis brgyan nas de dang lhan cig	
song ste gzugs dang lang tsho dang ldan zhing rgyan	
thams cad kyis brgyan pas /	
'dod chags dang ma bral ba dag chags pa skye bar zhugs pa de /	
tshe dang ldan pa kun dga' bos mthong nas smras pa /	
sring mo /	
re zhig khyod kyis rang bzhin gyi gzugs nyid kyang bzang mo bstan sdug pa mdzes pa yin na /	
rgyan thams cad kyis brgyan pa lta smos kyang ci dgos /	
khyod rgyan gyis brgyan te 'dir 'ong ba gang yin pa de ni /	
ma legs pa zhig byas te /	
bdag nyid chen po 'di dag ni /	
thams cad 'dod chags dang bral ba kho na yang ma yin no //	
zhes de la de skad @336a *//	
ces smras pa dang /	
ngo tsha ba snying la phog pas spyi bo smad	
nas mtha' gcig tu song ste rgyan rnams bkrol nas	
sems khong du chud cing 'dug pa las /	
de'i mngag gzhug ma bu mo skyed ma zhes bya ba dang /	
de lhan cig chos mnyan pa'i phyir 'ongs pas des de la bos te smras pa /	
skyed ma /	
song la rgyan 'di dag khyim du zhog la shog cig /	
de rings par song nas des khyim du bzhag ste slar 'ongs so //	
de nas skye rgu'i bdag mo chen mo go'u ta	
mi 'khor lnga brgya dang bcom ldan 'das kyi zhabs	
gnyis la mgo bas phyag 'tshal nas phyogs gcig tu	
'dug ste bcom ldan 'das kyis kyang chos bshad pa	
mdzad do // chos bshad pa mdzad pa de'i tshe /	
ji tsam na sh'akya'i bu mo zhig mgul ba na	
mu tig gi do shal btags pa la myur ba	
myur bar lta zhing lag pas nom par byed do	
// de nas bcom ldan 'das kyis /	
mi rtag pa dang ldan pa'i chos bshad par brtsams so //	
'on kyang des chos la mi gtod kyi /	
mu tig gi do shal kho na la rtog par byed do //	
ming chen gyi chung ma dam pas /	
sh'akya'i bu mo mgul pa na mu tig gi do	
shal btags pa la myur ba myur bar rtog par	
byed pa mthong ngo //	
mthong nas kyang 'di snyam du sems te /	
nyon mongs 'di /	
'du byed rnams 'di ltar mi rtag bar bshad na /	
mu tig gi do shal 'di la lhag par chags te myur ba myur bar brtag tu ci yod /	
@336b gal te bdag gi mu tig gi phreng ba mthong na /	
'di'i rgyags pa thams cad dang bral bar 'gyur ro //	
snyam du bsam nas /	
mngag gzhug ma'i bu mo skyed ma la smras pa /	
skyed ma /	
song la kho mo'i mu tig gi do shal myur du khyer te shog cig /	
de chos nyan pa la sems bsdus pas /	
de 'di snyam du sems te /	
kye hud 'di 'dra ba'i chos 'chad na /	
bdag rje mos mngags pas chos kyi bar chad byung bar gyur te /	
mdor na bran gyi rang bzhin du gyur pa ni /	
re sdug snyam du bsam nas sdug bsngal dang /	
yid mi bde bas gdungs pas tshigs su bcad pas	
smras pa; gang yang sdig pas de ring rgyal zhal	
blta ba dang // bde gshegs zhal nas dri med chos mnyan mi 'thob pa //	
bran dngos gzhan dbang sdug bsngal mang po tha chad de //	
bdag gi 'tsho ba sngon byas las kyis thob pa ngan //	
de nas bcom ldan 'das 'di snyam du dgongs te /	
bu mo skyed ma 'di ni /	
sngon gyi sangs rgyas rnams la lhag par bya ba byas pa yin mod kyi /	
tshe cung zhig yod pas 'di 'khor ba'i btson ra nas dbyung bar bya'o //	
snyam du dgongs nas /	
rdzu 'phrul gyis gro ga la /	
dge ma skye ba byung na ni //	
'jig pa yin par bsam nas su //	
ngas gsungs pa yi dge ba la //	
brtson 'grus bskyed nas mnyan par bya //	
zhes bris nas byin no //	
de nas bu mo skyed ma dga' ba dang /	
mgu ba dang /	
rangs pa dang /	
yid bde ba skyes @337a *//	
nas tshigs su bcad pa smras bzhin sangs rgyas la dmigs pa'i sems kho nas song ba dang /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
ces bya ba yin pas /	
tshe cung zhig yod pa'i las tshogs pa rnyed de /	
ba drus ma zhig gis bsad do //	
de sangs rgyas la sems mngon par dad par byas te shi bas /	
singga la'i gling du singga la'i rgyal po'i btsun mo dam ba'i mngal du skyes par gyur te /	
gang gi nyi ma la nying mtshams sbyar ba de	
kho na'i nyin par mu tig gi char pa bab	
bo // rgyal pos ltas mkhan rnams bkug ste smras pa dang /	
de rnams kyis smras pa /	
lha /	
'di ni /	
sems can zhig btsun mo'i lhums su zhugs pa de'i mthu lags so //	
ji tsam na mngal gyi smin par bya ba'i phyir te /	
sgra yid du mi 'ong ba cung zad kyang mi grag cing /	
grang ba na grang ba'i yo byad dang /	
dro ba na dro ba'i yo byad dang /	
sman pas bstan pa'i kha zas ha cang kha ba ma yin pa dang /	
ha cang skyur ba ma yin pa dang /	
ha cang lan tshva can ma yin pa dang /	
ha cang mngar ba ma yin pa dang /	
ha cang rtsub pa ma yin pa dang /	
ha cang bska ba ma yin pa dang /	
kha ba dang /	
skyur ba dang /	
lan tshva dang /	
mngar ba dang /	
rtsub pa dang /	
bska ba rnams spangs pa'i kha zas kyis bsnyen @337b bkur byed cing /	
do shal dang se mo dos lus brgyan nas lha'i	
bu mo dga' tshal na rgyu ba bzhin du khri	
nas khri dang / khri'u nas khri'ur 'gro zhing /	
'og gi sa la 'bab par mi byed do //	
de zla ba brgyad dam dgu 'das nas bu mo	
gzugs bzang ba mdzes pa blta na sdug pa zhig	
btsas te / gang gi nyi ma la btsas pa	
de nyid kyi nyin par yang mu tig gi char	
babs nas rgyal pos bsam pa /	
'di ji ltar bu mo'i mthus mu tig gi char babs pa ni /	
de nyid kyi mu tig tu 'gyur ro //	
zhes des de nyid la byin no //	
de nas nyi ma bdun gsum nyi shu rtsa gcig	
tu des btsas ston rgya cher byas nas; bu mo'i	
ming cir gdags zhes ming 'dogs par byed do //	
blon po rnams kyis smras pa /	
gang gi phyir 'di'i mthus mu tig gi char bab pas /	
de bas na /	
bu mo'i ming mu tig can zhes gdags so //	
zhes de'i ming mu tig can zhes bya bar btags te /	
bu mo mu tig can ma ma brgyad la gtad de /	
pang na 'tsho ba'i ma ma gnyis dang /	
nu ma snun pa'i ma ma gnyis dang; dri ma 'phyi ba'i ma ma gnyis dang /	
rtsen grogs kyi ma ma gnyis te /	
de ma ma brgyad po dag gis 'o ma dang /	
zho dang /	
mar dang /	
zhun mar dang /	
mar gyi snying po dang /	
gzhan yang; yo byad kyi bye brag gtso bo gtso bo dag gis sring bar byed /	
skyed par byed cing /	
rdzing na gnas pa'i padma bzhin myur du skyed par byed do //	
de gang gi tshe chen mor gyur pa'i tshe @338a *//	
rang gi rigs dang mthun pa'i spyod pa dang gnas pas /	
rgyal po nang mi dang bcas pas lhag par bkur sti byed do //	
ji tsam dus gzhan zhig na /	
mnyan yod kyi tshong pa rnams kyis nor bsgrub pa'i	
phyir rgya mtsho'i gru bo che bsgrubs te rgya mtsho	
chen por zhugs pa dang /	
de rnams gru bo che phan phun med par rlung gi shugs kyis singga la'i gling du phyin to //	
de nas snod rnams mkhos su phab ste rgyal po'i	
pho brang dang ha cang yang mi ring ba zhig	
tu brang btab bo //	
de rnams kyis mtshan mo'i thun tha ma la ched du brjod pa dang /	
pha rol 'gro byed dang /	
bden pa mthong ba dang /	
gnas brtan gyi tshigs su bcad pa dang /	
gnas brtan ma'i tshigs su bcad pa dang /	
ri gnas kyi tshigs su bcad pa dang /	
thub pa'i tshigs su bcad pa dang /	
don gyi tshoms kyi mdo sde rnams rgyas par 'don pa la zhugs pa /	
mu tig can khyim gyi nang na 'dug pas skar khung nas thos nas /	
de nas des rgyal po la smras pa /	
lha /	
yul dbus kyi tshong pa dag mchis nas tshig snyan par len to //	
rgyal pos blon po dag la bsgo ba /	
shes ldan dag /	
glu mkhan rnams khug cig /	
de rnams bkug pa dang mu tig can gyis smras pa /	
shes ldan dag /	
yul dbus kyi rol mo ci 'dra ba kho mos mnyan gyi /	
longs shig /	
de rnams kyis smras pa /	
lha mo /	
bdag cag ni /	
rol @338b mo mkhan ma lags te /	
bdag cag ni /	
mnyan yod kyi tshong pa rlung gi shugs kyis 'dir mchis pa lags te /	
bdag cag gis mtshan mo'i thun tha ma la sangs rgyas kyi gsung bton to //	
mu tig can gyis sangs rgyas zhes bya ba'i sgra	
sngon ma thos pa thos nas snying dga' bas ba	
spu thams cad zing zhes byed de /	
de ngo mtshar skyes nas dris pa /	
sangs rgyas zhes bya ba 'di ci yin /	
de rnams kyis /	
sangs rgyas kyi che ba'i bdag nyid rgyas par smra bar brtsams te /	
lha mo /	
sh'akya rnams kyi gzhon nu /	
gangs ri'i ngos dang nye ba /	
chu bo skal ldan shing rta'i 'gram /	
drang srong ser skya'i bsti gnas dang ha cang yang mi ring ba zhig tu byung ste /	
de bram ze mtshan mkhan rnams dang /	
ltas mkhan rnams kyis /	
gal te khyim pa khyim na gnas par gyur na /	
'khor los bsgyur ba'i rgyal po mtha' bzhir rnam par rgyal ba /	
chos kyi rgyal po chos dang ldan pa /	
rin po che sna bdun dang ldan par 'gyur te /	
de'i rin po che sna bdun 'di lta bu dag 'byung bar 'gyur ba 'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim bdag rin po che dang /	
bdun pa blon po rin po che'o //	
de la bu dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms pa stong yang tshang bar 'gyur zhing /	
de rgya mtsho la thug pa'i sa chen po ma lus @339a *//	
pa gnod par bsdo ba med cing 'tshe ba med	
pa 'di nyid chad pa med cing mtshon gyis bda'	
ba med la / chos dang mthun zhing snyoms pas legs par phab ste gnas par 'gyur ro //	
gal te skra dang kha spu bregs te gos ngur	
smrig bgos nas dad pa yang dag pa kho nas	
khyim nas khyim med par rab tu byung bar gyur	
na / de bzhin gshegs pa dgra bcom pa yang	
dag pa'i sangs rgyas zhes bya ba 'jig rten du	
sgra rnam par grags par 'gyur ro //	
zhes lung bstan te /	
de lta bu ni /	
sangs rgyas zhes bgyi ba lags so //	
mu tig can gyis smras pa /	
gang gi tshe khyed cag yul du 'dong ba de'i tshe kho mo la sbron cig /	
de rnams kyis smras pa /	
lha mo /	
bka' bzhin 'tshal /	
sbran par bgyi'o //	
ji tsam na de rnams yul du 'dong ba'i dus la bab nas /	
de rnams kyis mu tig can la sbran pa dang /	
des bcom ldan 'das la yi ge gsol pa /	
lha dang lha min mi yis phyag bgyis pa //	
skye dang snyun dang bsnyengs las nges byung zhing //	
gtso bo grags pa rgya cher rab grags pa //	
drang srong bdud rtsi'i cha las thugs rjes gnong //	
zhes gsol to //	
de nas yi ge de tshong pa de rnams kyis	
khyer nas rim gyis mnyan yod du phyin pa dang	
/ lam gyis dub pa ngal sos nas bcom ldan	
'das gang na ba der song ste phyin pa dang	
/ / bcom ldan 'das kyi zhabs gnyis la mgo	
bos phyag 'tshal te phyogs gcig tu @339b 'dug go	
/ / / phyogs gcig tu 'dug nas mnyan yod	
kyi tshong pa rnams kyis bcom ldan 'das la 'di	
skad ces gsol to //	
btsun pa /	
singga la'i gling na singga la'i rgyal po'i bu mo des /	
mchid yi ge gsol ba 'di lags so //	
bcom ldan 'das kyis mu tig can 'dul ba'i dus mkhyen nas nyid kyis blangs te bklags so //	
bklags nas bka' stsal pa /	
gang gi tshe khyed cag slar 'dong par gyur pa de'i tshe nga'i snyan du gsol cig /	
btsun pa /	
bka' bzhin 'tshal zhes tshong pa rnams kyis bcom ldan	
'das kyi zhabs gnyis la mgo bos phyag byas te	
dong ngo // de nas zong bsgyur te bsgyur ba'i	
zong thogs nas bcom ldan 'das kyi spyan sngar song	
dong ngo // ste gsol ba / bcom ldan 'das /	
bdag cag mchi na /	
bdag cag gis mu tig can la ji skad bgyi bka' stsal par gsol /	
bcom ldan 'das kyis bka' stsal pa /	
shin tu legs par byi dor byas pa'i ras dang /	
ri mo mkhan dag khug cig /	
de rnams kyis ras dang ri mo mkhan dag bkug nas phul ba dang /	
bcom ldan 'das kyis bka' stsal pa /	
ras la de bzhin gshegs ba'i sku'i gzugs brnyan bris shig /	
ri mo mkhan rnams kyis sangs rgyas kyi sku'i gzugs brnyan bri bar brtsams pa las /	
de bzhin gshegs pa ni /	
bsod nams brgya phrag du mas bsgrubs pa yin pas /	
ri mo mkhan rnams kyis bcom ldan 'das kyi sku'i gzugs brnyan bri bar ma @340a *//	
nus nas /	
bcom ldan 'das kyis bka' stsal pa /	
ras ston cig dang 'od gtang ngo //	
de rnams kyis ras bstan pa dang bcom ldan 'das	
kyis 'od btang ba la ri mo mkhan rnams kyis	
tshon rtsi sna tshogs kyis rgyas par byas so //	
de nas bcom ldan 'das kyis sku'i gzugs brnyan gyi 'og tu gsum la skyabs su 'gro ba dang /	
bslab pa'i gzhi lnga rnams dang /	
rten cing 'brel bar 'byung ba'i yan lag bcu gnyis po lugs dang mthun pa dang /	
lugs dang mi mthun pa dang /	
'phags pa'i lam yan lag brgyad pa bris so //	
gong du ni /	
tshigs su bcad pa gnyis po /	
brtsam par bya zhing 'byung bar bya //	
sangs rgyas bstan la 'jug par bya //	
'dam bu'i khyim la glang chen bzhin //	
'chi bdag sde ni gzhom par bya //	
gang zhig rab tu bag yod pas //	
chos 'dul 'di la spyod 'gyur ba //	
skye ba'i 'khor ba rab spangs nas //	
sdug bsngal tha mar byed par 'gyur //	
zhes bris nas singga la'i rgyal po la bka' yig spring pa /	
ras la ri mo bris pa /	
ngas mu tig can la skyes su bskur ba yin gyi /	
khyod kyis de la sa phyogs yangs shing rgya che	
bar singga la'i gling na gnas ba'i skye bo'i tshogs	
bsdus la bkur sti chen pos ras 'di khroms shig	
/ tshong pa de rnams la bka' stsal pa /	
gal te mu tig can 'di ci yin zhes 'dri na /	
'di ni /	
bcom ldan 'das @340b de'i sku'i gzugs brnyan yin no //	
zhes brjod par bya'o //	
gal te 'og ma 'di ci yin zhes 'dri na /	
'di dag ni /	
gsum la skyabs su 'gro ba dang /	
bslab pa'i gzhi lnga rnams dang /	
lugs dang mthun pa dang /	
lugs dang mi mthun pa'i rten cing 'brel par 'byung ba /	
'gro bar 'jug pa dang ldog pa'o //	
'di ni /	
bdud rtsi rtogs pa'i 'phags pa'i lam yan lag brgyad pa yin no //	
zhes brjod par bya'o //	
gal te gong ma 'di ci yin zhes 'dri na /	
spro bar bya ba yin te /	
gang zhig skyabs su 'gro ba dang /	
bslab pa'i gzhi rnams blangs te lugs dang mthun pa dang /	
lugs dang mi mthun pa'i rten cing 'brel par 'byung	
ba 'di la rtog cing brtson 'grus rtsom pa de	
/ bdud rtsi rtogs pa'i 'phags pa'i lam thob nas	
sdug bsngal thams cad las grol bar 'gyur ba yin	
no; ;zhes brjod par bya'o //	
btsun pa /	
bka' bzhin 'tshal zhes tshong pa de rnams kyis bcom	
ldan 'das las mnyan nas bcom ldan 'das kyi spyan	
snga nas dong ngo //	
de nas dge mtshan dang /	
bkra shis dang /	
bde legs su gyur ba dag byas te zong khyer nas singga la'i gling du song ste /	
rim gyis singga la'i gling du phyin nas lam gyis	
dub pa ngal sos te rgyal po'i drung du song	
nas rkang pa gnyis la gtugs te yi ge byin	
no // rgyal pos yi ge blangs te bklags nas grong khyer de /	
rdo ba dang /	
gseg ma dang /	
gyo mo bsal nas tsandan gyi chus chag chag btab /	
rgyal @341a *//	
mtshan dang ba dan bsgreng /	
dar gyi chun 'phyang mang bo btags /	
shin tu dri zhim po'i bog por nye bar bzhag /	
me tog sna tshogs bkram ste singga la'i gling na	
gnas pa'i skye bo'i tshogs bsags nas de nas bkur	
sti chen po byas te grong khyer gyi dbus su	
rin po che sna bzhi las byas ba'i sengge'i khri	
bshams te / ras phye ba dang skye bo'i tshogs chen pos /	
sangs rgyas la phyag 'tshal lo //	
sangs rgyas la phyag 'tshal lo //	
zhes gsang bstod de smras so //	
de nas rgyal po'i bu mo mu tig can dad	
pa drag pos gtad pa'i snying gis ba spu zing	
zhes byed cing / mig mchi mas gang pas zhabs	
gnyis la gtugs te tshong pa rnams la dris pa	
zhes byed cing / / shes ldan dag /	
'di ci yin /	
de rnams kyis smra bar brtsams pa /	
'di ni /	
bcom ldan 'das de'i sku'i gzugs brnyan lags so //	
'og ma 'di dag ci yin /	
'di ni /	
gsum la skyabs su 'gro ba dang /	
bslab pa'i gzhi lnga rnams dang /	
lugs dang mthun pa dang /	
lugs dang mi mthun pa'i rten cing 'brel bar 'byung ba /	
'gro bar 'jug pa dang ldog pa'o //	
'di ni /	
bdud rtsi rtogs par 'gyur ba'i 'phags pa'i lam yan lag brgyad pa lags so //	
gong ma 'di ci yin /	
spro bar bgyi ba lags te /	
gang zhig skyabs su song nas bslab pa'i gzhi rnams blangs te lugs dang mthun pa dang /	
lugs dang mi mthun pa'i rten @341b cing 'brel par	
'byung ba yan lag bcu gnyis pa 'di la rtog	
cing brtson 'grus rtsom pa de /	
bdud rtsi rtogs pa'i lam thob nas sdug bsngal thams cad las grol bar gyur pa lags so //	
de nas mu tig can gyis rten cing 'brel par	
'byung ba yan lag bcu gnyis pa lugs dang mthun	
pa dang / lugs dang mi mthun pa bsam par brtsams te /	
ji srid lan gsum du ma bzlas pa de'i bar	
du des 'jig tshogs la lta ba'i ri'i rtse mo	
nyi shu mtho ba ye shes kyi rdo rjes bcom	
nas rgyun du zhugs pa'i 'bras bu mngon sum du	
byas te / des bden pa mthong nas tshigs su bcad pas smras pa /	
ring na bzhugs pa'i sangs rgyas kyis //	
shes rab mig ni rnam sbyangs pas //	
gang la 'di 'dra'i gsos mnga' ba //	
sman mkhas de la phyag 'tshal lo //	
ring na bzhugs pa'i sangs rgyas kyis //	
lta ba'i ri bo drungs phyung ste //	
lta ba'i zug rngu sel mdzad pa //	
sman mkhas de la phyag 'tshal lo //	
zhes tshigs su bcad pa smras nas tshong pa rnams la 'di skad ces smras so //	
shes ldan dag /	
khyed cag nam 'dong ba de'i tshe kho mo la sbron cig /	
de nas tshong pa rnams kyis zong rnams bsgyur te	
bsgyur ba'i zong rnams khyer nas mu tig can gyi	
drung du song ste /	
lha mo /	
bdag cag ni /	
mchi na /	
bdag gis ci zhig bgyi ba bka' stsal par gsol /	
des smras pa /	
kho mo'i tshig gis bcom ldan 'das kyi zhabs gnyis la mgo bos phyag 'tshal la /	
gnod pa @342a *//	
chung ngam /	
nyam nga ba nyung ngam /	
'tsho'am /	
bskyod pa yang ngam /	
stobs dang bde ba dang sku nyams dang ldan nam /	
bde ba la reg par gnas sam zhes zhus la 'di skad ces /	
btsun pa /	
dge ba'i bshes gnyen gyi bgyi ba gang lags pa de /	
bcom ldan 'das kyis mdzad de /	
bdag gis dge ba'i bshes gnyen bcom ldan 'das la brten nas sems can dmyal ba dang /	
dud 'gro dang /	
yi dvags rnams las ni /	
rkang pa phyung /	
lha dang mi rnams su ni /	
bzhag /	
'khor ba las ni /	
rgyang bsrings /	
khrag dang mchi ma'i rgya mtsho ni /	
bskams /	
rus pa'i ri bo las ni /	
bsgral /	
ngan song gi sgo ni /	
bkum /	
mtho ris dang thar pa'i sgo ni /	
phye /	
thog ma ma mchis pa'i dus nas bsags pa'i 'jig	
tshogs la lta ba'i ri'i rtse mo nyi shu mtho	
pa ye shes kyi rdo rjes bcom nas rgyun du	
zhugs pa'i 'bras bu mngon sum du bgyis te /	
btsun pa /	
bdag ni /	
'phags so //	
mngon par 'phags so //	
bdag bcom ldan 'das dang /	
chos dang /	
dge slong gi dge 'dun la skyabs su mchi yi /	
dge bsnyen du gzung du gsol /	
deng slan chad ji srid 'tsho ba'i bar du srog	
dang yang bsngos te skyabs su mchi bar mngon par	
dad lags so // zhes gsol la /	
mu tig bre gsum po 'di khyer la cha gcig ni /	
sangs rgyas la /	
cha gcig ni /	
chos la /	
cha gcig ni /	
dge 'dun @342b la phul cig /	
de nas tshong pa de rnams kyis zong dang skyes	
bskur pa yang khyer te dong nas rim gyis mnyan	
yod du phyin pa dang /	
lam gyis dub pa ngal sos nas /	
bcom ldan 'das gang na ba der song ste zhabs	
gnyis la gtugs nas ji skad spring pa bzhin bcom	
ldan 'das la gsol nas 'di skad ces kyang gsol	
to // btsun pa /	
skyes su phul ba'i mu tig bre gsum po 'di lags te /	
mu tig cha gcig ni /	
sangs rgyas la /	
cha gcig ni /	
chos la /	
cha gcig ni /	
dge 'dun la phul lags so //	
tshe dang ldan pa kun dga' bos bcom ldan 'das la zhus pa /	
btsun pa /	
skyes 'di gang nas mchis /	
bcom ldan 'das kyis bka' stsal pa /	
kun dga' bo /	
khyod kyis sh'akya ming chen gyi mngag gzhug ma skyed ma zhes bya ba /	
nga las chos mnyan nas song ba las /	
lam kar ba drus mas bsad pa mthong ngam /	
btsun pa /	
mthong lags so //	
des nga la sems dang pa bskyed de shi bas /	
singga la'i rgyal po'i bu mo mu tig can zhes	
bya bar gyur te bden pa mthong nas des skyes	
bskur ba 'di yin no //	
'di las sangs rgyas kyi skal ba gang yin pa des dri gtsang khang gi zhal zhal byos shig /	
chos kyi gang yin pa de ni /	
chos 'dzin pa'i gang zag rnams la'o //	
dge 'dun gyi gang yin pa de ni /	
dge 'dun gyis mnyam par bgos shig /	
dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
@343a *// btsun pa /	
mu tig can gyis las ci zhig bgyis na /	
des na bran mor gyur lags /	
las ci zhig bgyis na /	
des rgyal po phyug po'i rigs su skyes shing bden pa mthong bar bgyis lags /	
bcom ldan 'das kyis bka' stsal pa /	
dge slong dag /	
mu tig can 'di nyid kyis las tshogs rnyed pa /	
rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba'i las dag byas shing bsags pas /	
mu tig can 'di nyid kyis las byas shing bsags pa dag /	
gzhan su zhig gis so sor myong bar 'gyur /	
dge slong dag /	
las byas shing bsags pa dag ni /	
phyi rol gyi sa'i khams la rnam par smin par mi 'gyur /	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar /	
las dge ba dang mi dge ba dag byas shing bsags pa dag ni /	
zin pa'i phung po dang /	
khams dang /	
skye mched rnams la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag /	
sngon byung ba /	
bskal pa bzang po 'di nyid la skye rgu'i tshe lo nyi khri thub pa na /	
'jig rten du ston pa rig pa dang zhabs su ldan pa /	
bde bar gshegs pa 'jig rten mkhyen pa /	
skyes bu 'dul ba'i kha @343b lo sgyur ba bla na med pa /	
lha dang mi rnams kyi ston pa /	
sangs rgyas bcom ldan 'das 'od srung zhes bya ba 'jig rten du byung nas /	
des sangs rgyas kyi mdzad pa mtha' dag mdzad nas	
bud shing zad pa'i me bzhin du w'a ra n'a	
sir phung po lhag ma med pa'i mya ngan las	
'das pa'i dbyings su yongs su mya ngan las 'das	
pa dang / rgyal po kri kris de'i sku dri zhim po'i shing thams cad kyis spungs te /	
spungs nas bkur sti chen pos bsregs te /	
me de 'o mas bsad nas sku gdung de rnams	
gser gyi bum par blugs te lam po che'i bzhi	
mdor rin po che sna bzhi las byung ba'i mchod	
rten kho ra khor yug tu dpag tshad gcig yod	
la / 'phang du dpag tshad phyed pa zhig brtsigs nas dus mchod chen po btsugs so //	
w'a ra n'a si na tshong dpon phyug pa nor mang ba /	
longs spyod che ba /	
yongs su bzung ba yangs shing rgya che ba /	
rnam thos kyi bu'i nor dang ldan pa /	
rnam thos kyi bul nor gyis 'gran ba zhig yod pa des /	
rigs mnyam pa las chung ma blangs te /	
de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed kyang de la bu pho yang med /	
bu mo yang med nas /	
de lag pa 'gram pa la gtad nas bdag gi	
khyim du nor phal po che bsags kyang bdag la	
bu pho yang med /	
bu mo yang med pas /	
bdag shi nas bdog pa thams cad bu med do zhes byas te /	
rgyal pos dbang byed @344a *//	
par 'gyur ro //	
snyam nas sems khong du chud cing 'dug pa de la dge sbyong dang /	
bram ze dang /	
grogs po dang /	
mdza' bshes dang /	
nye du dang /	
ltas mkhan rnams kyis smras pa /	
lha mnyes par byos shig dang khyod la bu yod par 'gyur ro //	
de bu med de /	
bu mngon par 'dod pas /	
zhi ba dang /	
chu lha dang /	
lus ngan dang /	
brgya byin dang /	
tshangs pa la sogs pa gzhan yang lha khyad par	
can rnams la gsol ba 'debs pa 'di lta ste	
/ kun dga' ra ba'i lha dang /	
nags tshal gyi lha dang /	
bzhi mdo'i lha dang /	
sum mdo'i lha dang /	
gtor ma len pa'i lha dang /	
lhan cig skyes pa'i lha dang /	
chos mthun pa dang /	
rtag tu rjes su 'brang ba'i lha la yang gsol ba 'debs so //	
'di ltar /	
gsol ba 'debs pa'i rgyus bu pho dang /	
bu mo skye bar 'gyur ro //	
zhes 'jig rten na de skad du grags pa yod de /	
de yang de lta ma yin te /	
gal te de ltar 'gyur na ni /	
re re la yang dper na /	
'khor los bsgyur ba'i rgyal po bzhin du bu steng yod par 'gyur ro //	
'on kyang gnas gsum mngon du gyur pa las bu pho dang bu mo skyes par 'gyur te /	
gnas gsum gang zhe na /	
pha dang ma gnyis chags par gyur cing lhan cig 'dus pa dang /	
ma mngal rung bar gyur cing zla mtshan dang ldan pa dang /	
dri za nye bar gnas par gyur pa ste /	
gnas de gsum mngon du gyur pa las bu pho	
dang bu mo skye bar 'gyur ba yin @344b na	
/ des bu yod pa'i las ma byas pas /	
des na de la bu pho dang bu mo med do //	
ji tsam na de nad kyis thebs nas /	
de rtsa ba dang /	
sdong bu dang /	
lo ma dang /	
me tog dang /	
'bras bu'i sman rnams kyis bsnyen bkur byas kyang /	
de'i nad zhi bar ma gyur to //	
de nas de'i chung mas bsam pa /	
bdag gi khyim na nor phal mo che bsags pa ni /	
bdag la bu pho yang med /	
bu mo yang med la /	
bdag gi khyim thab 'di ni /	
'chi bar 'gyur gyi /	
da ni /	
gal te 'jig rten pha rol gyi lam rgyags ma blangs na /	
nor zas 'di thams cad bdag la bu med do	
zhes byas nas rgyal pos dbang byed par 'gyur ro	
// snyam nas /	
de'i mu tig gi do shal brgya stong ri ba mgul na thogs pa des /	
yang dag par rdzogs pa'i sangs rgyas 'od srung gi	
mchod rten de la dri dang byug pas byugs nas	
mchod pa byas te btags nas dad pa drag pos	
drung du gtugs te smon lam btab pa /	
sbyin pa'i chos yongs su btang ba dang /	
sems bskyed pa'i dge ba'i rtsa ba 'dis /	
bdag phyug po'i rigs su skye zhing yon tan 'di lta bu yang thob cing /	
ston pa 'di lta bu mnyes par byed kyi /	
mi mnyes par ma gyur cig /	
ces byas so //	
dge slong dag /	
ji snyam du sems /	
de'i tshe de'i dus kyi tshong dpon gyi chung ma gang yin pa de ni /	
mu tig can 'di nyid yin te /	
'dis yang dag par rdzogs pa'i sangs rgyas 'od srung	
gi mchod rten la bya ba byas nas smon lam	
@345a *// btab pa gang yin pa de'i las kyi rnam par smin pas /	
phyug po'i rigs su skyes shing btsas pa na mu tig gi char bab bo //	
nga'i bstan pa la yang dad pa skyes pas 'jig	
tshogs la lta ba'i ri'i rtse mo nyi shu mtho	
ba / ye shes kyi rdo rjes bcom nas rgyun	
du zhugs pa'i 'bras bu mngon sum du byas so	
ba / // gzhan yang /	
tshong dpon nor mang du bsags pa de'i chung mar gyur pa na /	
de na 'dis dbang phyug gi dregs pas rgyags nas	
spyod yul na gnas pa'i 'jig rten thams cad la	
tshig tu bran mo'i bu zhes smras pas /	
de'i las kyi rnam par smin pas tshe rabs mang por bran mor gyur to //	
dge slong dag /	
de lta bas na /	
las gcig tu nag pa rnams kyi rnam par smin pa ni /	
gcig tu nag pa yin zhing /	
gcig tu dkar ba rnams kyi ni /	
gcig tu dkar la /	
'dren ma rnams kyi ni /	
'dren ma yin no //	
de bas na /	
dge slong dag /	
gcig tu nag pa'i las rnams dang /	
'dren ma rnams ni /	
spangs la /	
gcig tu dkar ba'i las kho na la brtsal bar bya ste /	
dge slong dag /	
khyed kyis de lta bu la bslab par bya'o //	
bcom ldan 'das kyis chos kyi cha gang yin pa de ni /	
chos smra ba'i gang zag rnams kyi yin no //	
zhes gsungs pa dang /	
de la mdo sde 'dzin pa rnams kyis smras pa /	
kho bo cag ni /	
bcom ldan 'das kyi mdo sde mtha' dag 'dzin pas kho bo cag chos 'dzin pa yin pas /	
@345b rnyed pa 'di ni /	
kho bo cag dbang ngo //	
'dul ba 'dzin pa rnams kyis smras pa /	
kho bo cag ni /	
bcom ldan 'das kyi nang gi mdzod srung zhing kho	
bo cag 'dul ba mtha' dag 'dzin pas kho bo	
cag chos 'dzin pa yin pas /	
rnyed pa 'di ni /	
kho bo cag dbang ngo //	
ma mo 'dzin pa rnams kyis smras pa /	
kho bo cag ni /	
mdo sde dang 'dul ba'i rang gi mtshan nyid dang /	
spyi'i mtshan nyid 'dzin pas kho bo cag chos 'dzin pa yin pas /	
rnyed pa 'di ni /	
kho bo cag dbang ngo zhes de na mdo sde 'dzin pa dang /	
'dul ba 'dzin pa dang /	
ma mo 'dzin pa rnams 'thab pa dang /	
mtshang 'dru ba dang /	
'thab mo dang /	
'gyed pa byung bar gyur to //	
de nas bcom ldan 'das kyis dge slong rnams la bka' stsal pa /	
dge slong dag /	
ma 'thab cig /	
mtshang ma 'dru zhig /	
'thab mo ma byed cig /	
ma 'gyed cig /	
dge slong dag /	
bzhi po 'di dag ni /	
rtsod pa yin te /	
bzhi gang zhe na /	
'gyed pa'i rtsod pa dang /	
gdams ngag med pa'i rtsod pa dang /	
ltung ba'i rtsod pa dang /	
bya ba'i rtsod pa'o //	
'gyed pa'i rtsod pa gang zhe na /	
dge 'dun sna tshogs su smra ba /	
'gal bar smra ba /	
rigs mi 'phrod par smra ba /	
mi mthun pa /	
kun tu mi dga' ba /	
rgyud gcig tu ma gyur pa gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
'gyed pa'i rtsod ba zhes bya'o //	
gdams ngag med pa'i rtsod pa gang zhe na /	
dge @346a *//	
'dun gdams ngag mi len pa dang /	
gdams ngag mi sbyin pa dang /	
gdams ngag bzhag pa gang yin pa de la brten nas 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
gdams ngag med pa'i rtsod pa zhes bya'o //	
ltung ba'i rtsod pa gang zhe na /	
ltung ba lnga ni /	
ltung ba'i phung po lnga zhes bya ste /	
lnga gang zhe na /	
phas pha ma pa dang /	
dge 'dun lhag ma dang /	
ltung byed dang /	
so sor bshags par bya ba dang /	
nyes byas gang yin pa de la brten nas 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
ltung ba'i rtsod pa zhes bya'o //	
bya ba'i rtsod pa gang zhe na /	
dge 'dun gyi bya ba gsol ba dang /	
gsol ba dang gnyis dang /	
gsol ba dang bzhi'i las gang yin pa de la brten nas 'thab pa dang /	
mtshang 'dru ba dang /	
'thab mo dang /	
'gyed pa gang yin pa de ni /	
bya ba'i rtsod pa zhes bya'o //	
dge slong dag /	
'gyed pa ni /	
ci zhig gi rtsa ba can yin zhing /	
'gyed pa'i rtsod pa'i rtsa ba ni /	
ci yin zhe na /	
'gyed pa'i rtsa ba drug dang /	
'gyed par byed pa'i gzhi bcu bzhi ste /	
'gyed pa'i rtsa ba drug gang zhe na /	
'di ltar /	
'di na la la khro ba yin zhing 'khon du 'dzin pa yin te /	
khro zhing 'khon du 'dzin pa gang yin pa de ni /	
ston pa la bkur sti mi byed /	
bla mar mi byed /	
ri mor mi byed /	
mchod par mi byed do //	
ston pa la @346b bkur sti ma byas /	
bla mar ma byas /	
ri mor ma byas /	
mchod par ma byas pas chos mi mthong ngo //	
chos ma mthong bas dge sbyong gi tshul la mi lta'o //	
dge sbyong gi tshul la mi lta na /	
dge 'dun la 'di lta bu'i 'thab pa dang /	
mtshang 'dru ba dang /	
'thab mo dang /	
'gyed pa 'byin par byed do //	
'thab pa dang /	
mtshang 'dru ba dang /	
'thab mo dang /	
'gyed pa gang yin pa de ni /	
skye bo mang po la phan pa ma yin pa dang /	
skye bo mang po la gnod pa dang /	
skye bo mang po la sdug bsngal ba dang /	
lha dang mi rnams la mi phan pa dang /	
gnod pa dang /	
sdug bsngal bar byed pa yin no //	
dge slong dag /	
gal te khyod kyis 'gyed pa'i rtsa ba de lta bu nang gi'am /	
phyi rol gyi yang rung /	
ma spangs par yang dag par mthong na /	
de la khyed cag lhan cig mthun zhing kun tu dga' ba dang /	
'gyed pa med pas 'dun pa drag po dang /	
brtson 'grus dang /	
'bad pa dang /	
spro ba dang /	
sgrim pa dang /	
mi ldog pa'i dran pa dang /	
shes bzhin gyis ji tsam 'gyed pa'i rtsa ba byung	
ba de nyid spangs kyi bar du brtson par bya'o	
// de ltar na /	
khyed kyis 'gyed pa'i rtsa ba de yang spong bar 'gyur ro //	
dge slong dag /	
gal te khyed kyis 'gyed pa'i rtsa ba de lta bu nang gi yang rung /	
phyi'i yang rung /	
legs par spangs par yang dag par mthong na /	
de la khyed cag lhan cig mthun zhing kun tu dga' ba dang /	
'gyed pa med pas /	
'dun pa drag po dang /	
brtson 'grus dang /	
'bad pa dang /	
spro ba @347a *//	
dang /	
sgrim pa dang /	
mi ldog pa'i dran pa dang /	
shes bzhin gyis ci nas kyang rtsod pa'i rtsa ba	
spangs pa de nyid phyir yang mi 'byung bar brtson	
par bya ste / de ltar na /	
khyed kyis 'gyed pa'i rtsa ba de yang dag par	
legs par bsal bas phyis skye bar mi 'gyur ro	
//// 'dul ba gzhi /	
bam po don brgyad pa /	
khro zhing 'khon du 'dzin pa ji lta ba bzhin du /	
'chab cing 'tshig pa dang /	
phrag dog byed cing ser sna can dang /	
g-yo byed cing sgyu can dang /	
ngo tsha med cing khrel med pa yang de dang 'dra'o //	
gzhan yang /	
'di na la la rang gi lta ba mchog tu 'dzin pa yin zhing 'chab pa'i 'dzin pa dang /	
smras pa la dang na then byed pa yin te /	
rang gi lta ba mchog tu 'dzin pa /	
'chab pa 'dzin pa /	
smras pa la dang na 'then byed pa gang yin pa de ni /	
ston pa la bkur sti mi byed /	
bla mar mi byed /	
ri mor mi byed /	
mchod par mi byed do //	
de ston pa la bkur sti ma byas /	
bla mar ma byas /	
ri mor ma byas /	
mchod par ma byas pas chos mi mthong ngo //	
chos mi mthong bas dge sbyong gi tshul la mi lta'o //	
dge sbyong gi tshul la mi lta na /	
dge 'dun la de lta bu'i 'thab pa dang /	
mtshang 'dru ba dang /	
'thab mo dang /	
'gyed pa 'byin par byed do //	
'thab pa dang /	
mtshang 'dru ba dang /	
'thab mo dang /	
'gyed pa gang yin pa ni /	
skye bo mang po la phan pa ma yin pa dang /	
skye bo mang po la @347b gnod pa dang /	
skye bo mang po la sdug bsngal ba dang /	
lha dang mi rnams la mi phan pa dang /	
gnod pa dang /	
sdug bsngal bar byed pa yin no //	
dge slong dag /	
gal te khyed kyis 'gyed pa'i rtsa ba de lta bu nang gi yang rung /	
phyi'i yang rung /	
ma spangs par yang dag par mthong na /	
de la khyed cag lhan cig mthun zhing kun tu dga' ba dang /	
'gyed pa med pas 'dun pa drag po dang /	
brtson 'grus dang /	
'bad pa dang /	
spro ba dang /	
sgrim pa dang /	
mi ldog pa'i dran pa dang /	
shes bzhin gyis ji tsam 'gyed pa'i rtsa ba byung	
ba de nyid spong pa'i bar du brtson par bya	
ste / de ltar na /	
khyod kyis 'gyed pa'i rtsa ba de spong bar 'gyur ro //	
dge slong dag /	
gal te khyed kyis 'gyed pa'i rtsa ba de lta bu /	
nang gi yang rung /	
phyi'i yang rung /	
legs par spangs par yang dag par mthong na /	
de la khyed cag lhan cig mthun zhing kun tu dga' ba dang /	
'gyed pa med pas 'dun pa drag po dang /	
brtson 'grus dang /	
'bad pa dang /	
spro ba dang /	
sgrim pa dang /	
mi ldog pa'i dran pa dang /	
shes bzhin gyis ci nas kyang 'gyed pa'i rtsa ba	
spangs pa de nyid phyis kyang mi 'byung bar brtson	
par bya ste / de ltar na /	
khyed kyis 'gyed pa'i rtsa ba de yang dag par legs par bsal pas /	
phyis skye bar mi 'gyur ro //	
'di dag ni /	
'gyed pa'i rtsa ba drug ces bya'o //	
'gyed par byed pa'i gzhi bcu bzhi gang zhe na /	
'di lta ste /	
chos so //	
zhe 'am /	
@348a *// chos ma yin no //	
zhe'am /	
'dul ba'o //	
zhe'am /	
'dul ba ma yin no //	
zhe'am /	
ltung ba'o //	
zhe'am /	
ltung ba ma yin pa'o //	
zhe'am /	
lci ba'am /	
yang ba'am /	
lhag ma dang bcas pa'am /	
lhag ma med pa'am /	
bshags par bya ba'am /	
bsdam par bya ba'am /	
nyes bar bshad par gtogs pa'am /	
legs par bshad par gtogs pa ste; 'di dag ni /	
'gyed par byed pa'i gzhi bcu bzhi zhes bya'o //	
dge slong dag /	
'gyed pa'i rtsod pa ni /	
de'i rtsa ba can yin zhing /	
'gyed pa'i rtsod pa'i rtsa ba ni /	
de yin no //	
dge slong dag /	
gdams ngag med pa'i rtsod pa ni /	
ci zhig gi rtsa ba can yin zhing /	
gdams ngag med pa'i rtsod pa'i rtsa ba ni /	
ci yin zhe na /	
dge 'dun gdams ngag mi len pa dang /	
gdams ngag mi sbyin pa dang /	
gdams ngag bzhag pa gang yin pa de la brten nas 'thab pa dang /	
mtshang 'dru ba dang /	
'thab mo dang /	
'gyed pa gang yin pa ste /	
dge slong dag /	
gdams ngag med pa'i rtsod pa ni /	
de'i rtsa ba can yin zhing /	
gdams ngag med pa'i rtsod pa'i rtsa ba ni /	
de yin no //	
dge slong dag /	
ltung ba'i rtsod pa ni /	
ci zhig gi rtsa ba can yin zhing /	
ltung ba'i rtsod pa'i rtsa ba ni /	
ci yin zhe na /	
ltung ba'i rigs lnga ni /	
ltung ba'i rigs dang /	
ltung ba'i phung po zhes bya ste /	
lnga gang zhe na /	
phas pham pa @348b dang /	
dge 'dun lhag ma dang /	
ltung byed dang /	
so sor bshags par bya ba dang /	
nyes byas so //	
gzhan yang /	
lus kyi ltung ba yin gyi /	
ngag gi ma yin /	
sems kyi ma yin pa yang yod /	
ngag gi yin gyi /	
lus kyi ma yin /	
sems kyi ma yin pa'ang yod /	
lus kyi dang sems kyi yin gyi /	
ngag gi ma yin pa yang yod /	
lus dang ngag dang sems kyi yin pa yang yod do; ;lus kyi ltung ba yin gyi /	
ngag gi ma yin /	
sems kyi ma yin pa gang zhe na /	
'di lta ste /	
dge slong /	
khyim pa'am /	
bsnyen par ma rdzogs pa'i phyir ma byung bar khyim pa'am /	
bsnyen par ma rdzogs pa'i phyir byung ngo //	
snyam nas nyal bar byed pa na /	
de gnyid log pa dang /	
bud med nyal ba'am /	
gnyid log nas khri stan chen po'i steng du bzhag pa ste /	
'di ni /	
lus kyi ltung ba yin gyi /	
ngag gi ma yin /	
sems kyi ma yin no //	
ngag gi ltung ba yin gyi /	
lus kyi ma yin /	
sems kyi ma yin pa gang zhe na /	
'di lta ste /	
dge slong bud med la chos tshig lnga 'chad pa	
las ched du ma bsam par tshig drug tu thal	
ba'am / tshig drug 'chad pa na tshig bdun thal ba ste /	
'di ni /	
ngag gi ltung ba yin gyi /	
lus kyi ma yin /	
sems kyi ma yin no //	
lus dang sems kyi ltung ba yin gyi /	
ngag gi ma yin pa gang zhe na /	
'di lta ste /	
dge slong gis ched du bsam ste dud 'gro'i skye	
gnas su song ba'i srog chags srog dang phral nas	
'di skad ces / ji @349a *//	
ltar bdag gis bsad pa de bzhin du srog chags srog dang dbral bar bya ste /	
de ltar bsad pa ni /	
de legs par bsad pa yin no //	
zhes mi smra zhing /	
ma byin par len pa dang /	
'dod pas log par g-yem pa dang /	
myos par 'gyur ba 'thung la /	
'di skad ces /	
ji ltar bdag gis 'thungs pa de bzhin du myos par 'gyur ba btung bar bya ste /	
de ltar 'thungs pa ni /	
legs par 'thungs pa yin no //	
zhes mi smra ba ste /	
'di ni /	
lus dang /	
sems kyi ltung ba yin gyi /	
ngag gi ma yin no //	
lus dang ngag dang sems kyi ltung ba gang zhe na /	
'di lta ste /	
dge slong gis ched du bsam ste /	
dud 'gro'i skye gnas su song ba'i srog chags srog dang phral la /	
'di skad ces /	
ji ltar bdag gis bsad pa de bzhin du srog chags srog dang dbral bar bya ste /	
de ltar bsad pa ni /	
legs par bsad pa yin no //	
zhes smra zhing /	
ma byin par len pa dang /	
'dod pas log par g-yem pa dang /	
myos par 'gyur ba'i chang 'thungs la /	
'di skad ces /	
ji ltar bdag gis 'thungs pa de bzhin myos par 'gyur ba btung bar bya ste /	
de ltar myos par 'gyur ba 'thungs pa ni /	
legs par 'thungs pa yin no //	
zhes smra ba ste /	
'di ni /	
lus dang ngag dang sems kyi ltung ba yin te /	
dge slong dag /	
ltung ba'i rtsod pa ni /	
de'i rtsa ba can yin zhing /	
ltung ba'i rtsod pa'i rtsa @349b ba ni /	
de yin no //	
dge slong dag /	
bya ba'i rtsod pa ni /	
ci zhig gi rtsa ba can yin zhing /	
bya ba'i rtsod pa'i rtsa ba ni /	
ci yin zhe na /	
dge 'dun gyi bya ba gang yin pa gsol ba dang /	
gsol ba dang gnyis dang /	
gsol ba dang bzhi'i las gang yin pa ste /	
dge slong dag /	
bya ba'i rtsod pa ni /	
de'i rtsa ba can yin zhing /	
bya ba'i rtsod pa'i rtsa ba ni /	
de yin no //	
dge slong dag /	
'gyed pa'i rtsod pa ni /	
dge ba zhes brjod par bya /	
mi dge ba zhes brjod par bya /	
lung du ma bstan pa zhes brjod par bya ste /	
dge ba gang zhe na /	
dge 'dun don sgrub cing don sems la /	
dge ba'i don sgrub cing dge ba sems pa'i don sna tshogs su smra ba /	
'gal bar smra ba /	
rigs mi mthun par smra ba gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
dge ba yin /	
mi dge ba gang zhe na /	
dge 'dun don mi sgrub cing don mi sems la /	
dge ba'i don mi sgrub cing dge ba mi sems pa'i don sna tshogs su smra ba /	
'gal bar smra ba /	
rigs mi mthun par smra ba gang yin pa de la brten nas 'thab pa dang /	
mtshang 'dru ba dang /	
'thab mo dang /	
'gyed pa gang yin pa de ni /	
mi dge ba yin no //	
lung du ma bstan pa gang zhe na /	
dge 'dun don sgrub pa yang ma yin /	
don ma yin pa sgrub pa yang ma yin zhing /	
don sems pa yang ma yin /	
don ma yin pa sems pa yang ma yin la /	
dge ba'i don sgrub pa @350a *//	
yang ma yin /	
mi dge ba'i don sgrub pa yang ma yin zhing /	
dge ba sems pa yang ma yin /	
mi dge ba sems pa yang ma yin pa'i don sna tshogs su smra ba /	
'gal bar smra ba /	
rigs mi mthun par smra ba gang yin pa de la brten nas 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
lung du ma bstan pa yin no //	
gdams ngag med pa'i rtsod pa ni /	
dge ba zhes brjod par bya /	
mi dge ba zhes brjod par bya /	
lung du ma bstan pa zhes brjod par bya ste /	
dge ba gang zhe na /	
dge 'dun don sgrub cing don sems la /	
dge ba'i don sgrub cing dge ba sems pa'i gdams ngag mi len pa dang /	
gdams ngag mi sbyin pa dang /	
gdams ngag 'jog pa gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
dge ba yin no //	
mi dge ba gang zhe na /	
dge 'dun don mi sgrub cing don mi sems la /	
dge ba'i don mi sgrub cing /	
dge ba mi sems pa'i gdams ngag mi len pa dang /	
gdams ngag mi sbyin pa dang /	
gdams ngag 'jog pa gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
mi dge ba yin no //	
lung du ma bstan pa gang zhe na /	
dge 'dun don sgrub pa yang ma yin /	
don ma yin pa sgrub pa yang ma yin @350b zhing /	
don sems pa yang ma yin /	
don ma yin pa sems pa yang ma yin la /	
dge ba'i don sgrub pa yang ma yin /	
mi dge ba'i don sgrub pa yang ma yin zhing /	
dge ba sems pa yang ma yin; mi dge ba	
sems pa yang ma yin pa'i gdams ngag mi len	
pa dang / gdams ngag mi sbyin pa dang /	
gdams ngag 'jog pa gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
lung du ma bstan pa yin no //	
ltung ba'i rtsod pa ni /	
mi dge ba zhes brjod par bya /	
lung du ma bstan pa zhes brjod par bya ste /	
mi dge ba gang zhe na; sangs rgyas kyis bslab pa bcas pa dang /	
dge 'dun gyis khrims su bcas pa las /	
ched du bsam ste 'das pa gang yin pa 'di ni /	
mi dge ba yin no //	
lung du ma bstan pa gang zhe na /	
sangs rgyas kyis bslab pa bcas pa dang /	
dge 'dun gyis khrims su bcas pa las /	
ched du ma bsam par 'das pa gang yin pa 'di ni /	
lung du ma bstan pa yin no //	
bya ba'i rtsod pa ni /	
dge ba zhes brjod par bya /	
mi dge ba zhes brjod par bya /	
lung du ma bstan pa zhes brjod par bya ste /	
dge ba gang zhe na /	
dge 'dun don sgrub cing don sems la /	
dge ba'i don sgrub cing dge ba sems pa'i gsol ba dang /	
gsol ba dang gnyis dang /	
gsol ba dang bzhi'i las gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa @351a *//	
'di ni /	
dge ba yin no //	
mi dge ba gang zhe na /	
dge 'dun don mi sgrub cing mi sems la /	
dge ba'i don mi sgrub cing /	
dge ba mi sems pa'i gsol ba dang /	
gsol ba dang gnyis dang /	
gsol ba dang bzhi'i las gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
mi dge ba yin no //	
lung du ma bstan pa gang zhe na /	
dge 'dun don sgrub pa yang ma yin /	
don ma yin pa sgrub pa yang ma yin zhing /	
don sems pa yang ma yin /	
don ma yin pa sems pa yang ma yin la /	
dge ba'i don sgrub pa yang ma yin /	
mi dge ba'i don sgrub pa yang ma yin zhing /	
dge ba sems pa yang ma yin la /	
mi dge ba sems pa yang ma yin pa'i 'thab pa dang /	
mtshang 'dru ba dang /	
'thab mo dang /	
'gyed pa gang yin pa 'di ni /	
lung du ma bstan pa yin no //	
'gyed pa gang yin pa de /	
rtsod pa lags la /	
rtsod pa gang lags pa de /	
'gyed pa lags sam /	
bka' stsal pa /	
'gyed pa yin la /	
rtsod pa ma yin pa yang yod /	
rtsod pa yin la /	
'gyed pa ma yin pa yang yod /	
'gyed pa yang yin /	
rtsod pa yang yin pa yang yod /	
'gyed pa yang ma yin rtsod pa yang ma yin pa yang yod do //	
re zhig 'gyed pa yin la /	
rtsod pa ma yin pa ni /	
dge 'dun sna tshogs su smra ba /	
'gal bar smra ba /	
rigs mi mthun par smra ba gang yin pa'o //	
@351b rtsod pa yin la /	
'gyed pa ma yin pa ni /	
rtsod pa gsum po /	
gdams ngag med pa'i rtsod pa dang /	
bya ba'i rtsod pa dang /	
ltung ba'i rtsod pa'o //	
rtsod pa yang yin la 'gyed pa yang yin pa ni /	
dge 'dun sna tshogs su smra ba /	
'gal bar smra ba /	
rigs mi 'phrod par smra ba /	
mi mthun pa /	
kun tu mi dga' ba /	
rgyud gcig tu ma gyur pa gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa'o //	
'gyed pa yang ma yin /	
rtsod pa yang ma yin pa ni /	
rnam pa de dag ma gtogs pa'o //	
gdams ngag ma mchis pa gang lags pa de /	
rtsod pa lags la /	
rtsod pa gang lags pa de /	
gdams ngag ma mchis pa lags sam /	
bka' stsal pa /	
gdams ngag med pa yin la /	
rtsod pa ma yin pa yang yod /	
rtsod pa yin la /	
gdams ngag med pa ma yin pa yang yod /	
gdams ngag med pa yang yin la /	
rtsod pa yang yin pa yang yod /	
gdams ngag med pa yang ma yin la /	
rtsod pa yin pa yang yod do //	
re zhig gdams ngag med pa yin la /	
rtsod pa ma yin pa ni /	
dge 'dun gdams ngag mi len pa dang /	
gdams ngag mi sbyin pa dang /	
gdams ngag 'jog pa gang yin pa'o //	
rtsod pa yin la /	
gdams ngag med pa ma yin pa ni /	
rtsod pa gsum po 'gyed pa'i rtsod pa dang /	
ltung ba'i rtsod pa dang /	
bya ba'i rtsod pa'o //	
gdams ngag med pa yang yin la /	
rtsod pa yang yin pa ni /	
dge @352a *//	
'dun gdams ngag mi len pa dang /	
gdams ngag mi sbyin pa dang /	
gdams ngag 'jog pa gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa'o //	
gdams ngag med pa yang ma yin la /	
rtsod pa yang ma yin pa ni /	
rnam pa de dag ma gtogs pa'o //	
ltung ba gang lags pa de /	
rtsod pa lags la /	
rtsod pa gang lags pa de /	
ltung ba lags sam /	
bka' stsal pa /	
ltung ba yin la /	
rtsod pa ma yin pa yang yod /	
rtsod pa yin la /	
ltung ba ma yin pa yang yod /	
ltung ba yang yin la /	
rtsod pa yang yin pa yang yod /	
ltung ba yang ma yin la /	
rtsod pa yang ma yin pa yang yod do //	
re zhig ltung ba yin la /	
rtsod pa ma yin pa ni /	
ltung ba'i rigs lnga ni /	
ltung ba'i rigs dang /	
ltung ba'i phung po zhes bya ste /	
phas pham pa dang /	
dge 'dun lhag ma dang /	
ltung byed dang /	
so sor bshags par bya ba dang /	
nyes byas yin no //	
rtsod pa yin la /	
ltung ba ma yin pa ni /	
rtsod pa gsum po /	
'gyed pa'i rtsod pa dang /	
gdams ngag med pa'i rtsod pa dang /	
bya ba'i rtsod pa'o //	
ltung ba yang yin la /	
rtsod pa yang yin pa ni /	
ltung ba'i rigs lnga po ni /	
ltung ba'i rigs dang /	
ltung ba'i phung po zhes bya ste /	
phas pham pa dang /	
dge 'dun lhag ma dang /	
ltung byed dang /	
so sor bshags par bya ba dang /	
nyes byas gang @352b yin pa de la brten te /	
'thab pa dang /	
mtshang 'dru ba dang /	
'thab mo dang /	
'gyed pa gang yin pa'o //	
ltung ba yang ma yin la /	
rtsod pa yang ma yin pa ni /	
rnam pa de dag ma gtogs pa'o /	
bya ba gang lags pa de /	
rtsod pa lags la /	
rtsod pa gang lags pa de yang bya ba lags sam /	
bka' stsal pa /	
bya ba yin la /	
rtsod pa ma yin pa yang yod /	
rtsod pa yin la /	
bya ba ma yin pa yang yod /	
bya ba yang yin la rtsod pa yang yin pa yang yod /	
bya ba yang ma yin la rtsod pa yang ma yin pa yang yod do //	
re zhig bya ba yin la /	
rtsod pa ma yin pa ni /	
dge 'dun gyi gsol ba dang /	
gsol ba dang gnyis dang /	
gsol ba dang bzhi'i las gang yin pa'o //	
rtsod pa yin la /	
bya ba ma yin pa ni /	
rtsod pa gsum po /	
'gyed pa'i rtsod pa dang /	
gdams ngag med pa'i rtsod pa dang /	
ltung ba'i rtsod pa'o //	
bya ba yang yin la rtsod pa yang yin pa ni /	
dge 'dun gyi bya ba gsol ba dang /	
gsol ba dang gnyis dang /	
gsol ba dang bzhi'i las gang yin pa de la brten te 'thab pa dang /	
mtshang 'dru ba dang /	
'thab mo dang /	
'gyed pa gang yin pa'o //	
bya ba yang ma yin la rtsod pa yang ma yin pa ni /	
rnam pa de dag ma gtogs pa'o //	
dge slong dag 'gyed pa'i rtsod pa la rtsod pa	
zhi bar byed pa'i chos du zhig gis 'dul bar	
bya / zhi bar bya /	
nye bar zhi bar bya zhe na /	
bka' stsal pa /	
gnyis kyis te /	
mngon sum du 'dul bar 'os pa dang /	
gang yang tshul shing mang @353a *//	
po blangs pas so //	
mngon sum du 'dul ba ni /	
ji ltar rtsod pa zhi bar byed pa yin /	
ji ltar na /	
'di na kha cig gi rtsod pa rnams 'di lta ste /	
mngon sum du 'dul bar 'os pa'i rtsod pa zhi bar byed pas /	
'dul ba dang /	
zhi ba dang /	
nye bar zhi ba yin zhe na /	
sangs rgyas bcom ldan 'das mnyan yod na /	
rgyal bu rgyal byed kyi tshal mgon med zas sbyin	
gyi kun dga' ra bar dbyar bzhugs par zhal gyis	
bzhes so // de'i tshe dge slong rab tu mang	
po dag ljongs shig tu dbyar gnas par dam bcas	
bzhes so // pa las / de rnams dbyar gyi nang logs su 'thab pa dang /	
mtshang 'dru ba dang /	
'thab mo dang /	
'gyed pa byung nas de rnams kyis rtsod pa de /	
tshe dang ldan pa sh'a ri'i bu dang /	
mo'u 'gal gyi bu la gtad pa dang /	
de gnyis kyis ston pa'i bstan pa chos 'dul bas rtsod pa de zhi bar byas so //	
de nas dge slong rab tu mang po ljongs su	
dbyar gnas pa'i dbyar gyi zla ba gsum po dag	
'das pa dang / chos gos byas pa dang ldan /	
chos gos zin pa dang ldan nas lhung bzed dang	
chos gos blangs te mnyan yod gang na ba der	
rgyu zhing dong nas rim gyis rgyu zhing dong ba	
dang mnyan yod du phyin to //	
de nas dge slong rab tu mang pos lhung bzed	
dang chos gos mkhos su phab nas rkang pa bkrus	
te / bcom ldan 'das ga na ba der dong nas lhags pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
chos nyid @353b kyis sangs rgyas bcom ldan 'das rnams ni /	
glo bur ba'i dge slong rnams la so sor yang	
dag par dga' bar mdzad pa'i 'dis so sor yang	
dag par dga' bar mdzad pa yin pas /	
bcom ldan 'das kyis so sor yang dag par dga'	
bar mdzad pas dge slong rab tu mang po la	
/ kye dge slong dag /	
khyed cag gang nas 'dir 'ongs /	
gang du khyed cag dbyar gnas /	
btsun pa /	
bdag cag ni /	
ljongs shig nas gnas 'dir mchis te /	
ljongs shig na bdag cag dbyar gnas gnas lags so //	
dge slong dag /	
khyed cag ji ga ljongs su bde ba la reg par dbyar gnas sam /	
khyed bsod snyoms kyis phongs par ma gyur tam /	
btsun pa med par bdag cag ljongs su bde ba	
la reg par gnas pas dbyar gnas shing bdag cag	
bsod snyoms kyis kyang phongs par ma gyur to //	
de lta lags mod kyi /	
bdag cag dbyar gyi nang logs su 'thab pa dang /	
mtshang 'dru ba dang /	
'thab mo dang /	
'gyed pa byung nas bdag cag gis rtsod pa de /	
tshe dang ldan pa sh'a ri'i bu dang /	
mo'u 'gal gyi bu la gtad pa dang /	
de gnyis kyis ston pa'i bstan pa chos 'dul bas rtsod pa de zhi bar bgyis lags so //	
bcom ldan 'das kyis dgongs pa /	
kye ma'o //	
nga'i nyan thos skam la gnas pa dag gis ni /	
ston pa'i bstan pa chos 'dul bas rtsod pa skyes shing byung ba zhi bar nus so //	
snyam nas /	
dge slong dag /	
de lta bas na /	
skam la gnas pa'i dge slong rnams kyis ston pa'i bstan pa @354a *//	
chos 'dul bas rtsod pa skyes shing byung ba zhi bar bya'o //	
dge slong rnams kyis skam la gnas pa du yin pa ma yin pa ma shes nas /	
bcom ldan 'das kyis bka' stsal pa /	
gang dag dge 'dun la mi ltos par rtsod pa skyes shing byung ba zhi bar nus pa'o //	
de yang gsum ste /	
skam la gnas pa lus kyis bsdams pa ma yin zhing ngag gis kyang ma yin pa yang yod /	
lus kyis bsdams la /	
ngag gis ma yin pa yang yod /	
lus dang ngag gis bsdams pa yang yod do //	
lus kyis bsdams pa ma yin zhing ngag gis kyang ma yin pa gang zhe na /	
'di lta ste /	
skam la gnas pa dge slong 'thab par gyur /	
mtshang 'dru bar gyur /	
'thab mo byung //	
'gyed par gyur nas phyogs dang phyogs gzhan du gnas	
pa rnams kyi drung du bdag nyid song nas 'di	
skad ces / tshe dang ldan pa dag legs so //	
rtsod pa 'di ni /	
legs par bzung ba yin gyi /	
nyes par bzung ba ma yin /	
legs par sbyar ba yin gyi /	
nyes par sbyar ba ma yin /	
legs par brtags pa yin gyi /	
nyes par brtags pa ma yin pas /	
'di dang 'di ni /	
smros shig /	
'di dang 'di ni /	
ma smra zhig /	
tshe dang ldan pa pha rol po dag choms shig /	
pha rol po dag gis choms sa re /	
bdag ni /	
tshe dang ldan pa dag gi phyogs dang /	
dpung dang /	
grogs byed pa yin no //	
zhes smra zhing /	
phyogs gcig shos kyi drung du yang bdag nyid song nas 'di skad @354b ces /	
tshe dang ldan pa dag legs so //	
rtsod pa 'di ni /	
legs par bzung ba yin gyi /	
nyes par bzung ba ma yin /	
legs par sbyar ba yin gyi /	
nyes par sbyar ba ma yin /	
legs par brtags pa yin gyi /	
nyes par brtags pa ma yin pas 'di dang 'di ni /	
smros shig /	
'di dang 'di ni /	
ma smra zhig /	
tshe dang ldan pa dag gis pha rol po dag choms shig /	
pha rol po dag gis choms sa re /	
bdag ni /	
tshe dang ldan pa dag gi phyogs dang /	
dpung dang /	
grogs yin no //	
zhes smra ste /	
'di ni /	
skam la gnas pa lus kyis bsdams pa ma yin zhing /	
ngag gis kyang ma yin pa'o //	
skam la gnas pa lus kyis bsdams la /	
ngag gis ma yin pa gang zhe na /	
'di lta ste /	
skam la gnas pa dge slong 'thab par gyur /	
mtshang 'dru bar gyur /	
'thab mo byung /	
'gyed par gyur nas gnas shing phyogs dang phyogs gzhan	
du gnas pa rnams kyi phyogs gcig tu bdag nyid	
mi 'gro mod kyi /	
pho nya btang nas tshe dang ldan pa dag legs so //	
rtsod pa 'di ni /	
legs par bzung ba yin gyi /	
nyes par bzung ba ma yin /	
legs par sbyar ba yin gyi /	
nyes par sbyar ba ma yin /	
legs par brtags pa yin gyi /	
nyes par brtags pa ma yin pas 'di dang 'di ni /	
smros shig /	
'di dang 'di ni /	
ma smra zhig /	
tshe dang ldan pa dag gis pha rol po dag choms shig /	
pha rol po dag gis choms sa re /	
bdag ni tshe dang ldan pa dag gi phyogs dang /	
dpung dang /	
@355a *// grogs yin no //	
phyogs gcig shos su yang bdag nyid mi 'gro mod kyi /	
pho nya btang nas tshe dang ldan pa dag legs so //	
rtsod pa 'di ni /	
legs par bzung ba yin gyi //	
nyes par bzung ba ma yin /	
legs par sbyar ba yin gyi /	
nyes par sbyar ba ma yin /	
legs par brtags pa yin gyi /	
nyes par brtags pa ma yin pas 'di dang 'di ni /	
smros shig /	
'di dang 'di ni /	
ma smra zhig /	
tshe dang ldan pa dag gis pha rol po dag choms shig /	
pha rol po dag gis choms sa re /	
bdag ni /	
tshe dang ldan pa dag gi phyogs dang /	
dpung dang /	
grogs yin no //	
zhes zer ba ste /	
'di ni /	
skam la gnas pa lus kyis bsdams la /	
ngag gis ma yin pa yin no //	
skam la gnas pa lus dang ngag gis bsdams pa gang zhe na /	
'di lta ste /	
skam la gnas pa dge slong 'thab par gyur /	
mtshang 'dru bar gyur /	
'thab mo byung /	
'gyed par gyur nas gnas shing /	
phyogs dang phyogs gzhan na gnas pa rnams kyi phyogs gcig tu bdag nyid mi 'gro zhing /	
pho nya yang gtong bar mi byed la /	
phyogs gcig shos su yang bdag nyid mi 'gro zhing /	
tshig gi pho nya gtong bar mi byed pa'o //	
de la skam la gnas pa lus kyis bsdams pa ma yin zhing /	
ngag gis kyang ma yin pa gang yin pa de lta bu'i skam la gnas pa yang /	
ma bskos pa ni /	
bsko bar mi bya'o //	
bskos pa ni /	
dbyung bar bya'o //	
de ci'i phyir zhe na /	
de lta @355b bu'i skam la gnas pa la brten	
nas dge 'dun la rtsod pa ma byung ba rnams	
ni / 'byung la /	
byung ba rnams ni /	
ston pa'i bstan pa chos 'dul bas myur du zhi bar mi 'gyur ro //	
de la skam la gnas pa lus kyis bsdams la	
ngag gis ma yin pa gang yin pa de lta	
bu'i skam la gnas pa yang /	
ma bskos pa ni /	
bsko bar mi bya'o /	
bskos pa ni /	
dbyung bar bya'o //	
de ci'i phyir zhe na /	
de lta bu'i skam la gnas pa la brten nas	
kyang dge 'dun la rtsod pa ma byung ba rnams	
ni / 'byung la /	
byung ba rnams ni /	
ston pa'i bstan pa chos 'dul bas myur du zhi bar mi 'gyur ro //	
de la skam la gnas pa lus dang ngag gis	
bsdams pa gang yin pa de lta bu'i skam la	
gnas pa ma bskos pa ni /	
bsko bar bya'o //	
bskos pa ni /	
dbyung bar mi bya'o //	
de ci'i phyir zhe na /	
de lta bu'i skam la gnas pa la brten nas	
dge 'dun la rtsod pa ma byung ba rnams ni	
/ mi 'byung la /	
byung ba rnams ni /	
ston pa'i bstan pa chos 'dul bas myur du zhi bar 'gyur ro //	
dge slong dag /	
de lta bu'i skam la gnas pa ni /	
rtsod pa zhi bar byed pa yin gyi /	
gzhan dag ni /	
ma yin no //	
de lta bu skam la gnas pa rnams kyis rtsod pa skyes shing byung ba zhi bar bya ste /	
de lta bu'i skam la gnas pa rnams kyis rtsod pa zhi bar byas pa ni /	
mngon sum dag pa yin no //	
de la mngon sum ji lta bu zhe na /	
mngon sum ni /	
gnyis te /	
gang zag mngon sum dang /	
chos mngon sum mo //	
gang @356a *//	
zag mngon sum gang zhe na /	
gang dag gis rtsod pa de zhi bar byed pa dang /	
gang dag gis rtsod pa de zhi bar bya ba	
de dag thams cad 'dus par gyur cing mngon sum	
du gyur pa ste; 'di ni /	
gang zag mngon sum zhes bya'o //	
chos mngon sum gang zhe na /	
ston pa'i bstan pa gang dang /	
chos gang dang /	
'dul ba gang dang gang gis rtsod pa de zhi bar 'gyur ba'i ston pa'i bstan pa de dang /	
chos de dang /	
'dul ba des /	
rtsod pa de zhi bar byed pa 'di ni /	
chos mngon sum zhes bya'o //	
gal te dge slong skam la gnas pa dag gis rtsod pa de zhi bar byed mi nus na /	
de de rnams kyis rtsod pa de dge 'dun la gtad par bya zhing /	
dge 'dun gyis ston pa'i bstan pa chos 'dul bas rtsod pa de zhi bar bya'o //	
dge 'dun gyis ston pa'i bstan pa chos 'dul bas rtsod pa de zhi bar byas na /	
legs par zhi bar byas pa'o //	
zhes brjod par bya ste /	
mngon sum dag pa yin no //	
de la mngon sum ji lta bu yin zhe na /	
mngon sum ni /	
gsum ste /	
dge 'dun mngon sum dang /	
gang zag mngon sum dang /	
chos mngon sum mo //	
dge 'dun mngon sum gang zhe na /	
mtshams na gnas pa'i dge slong bya bar 'os pa	
ji snyed pa de dag thams cad 'dus shing mngon	
sum du gyur pa dang /	
'dun pa blang bar 'os pa rnams las 'dun pa blangs pa dang /	
dge slong rnams 'dus shing mngon sum du gyur kyang	
mi btub cing gshe ba gang dag gis gshe bar	
@356b 'os pa rnams mi btub pa med cing mi	
gshe la / las dag byed pa 'di ni /	
dge 'dun mngon sum zhes bya'o //	
gang zag mngon sum gang zhe na /	
gang dag gis rtsod pa de zhi bar byed pa dang /	
gang dag gis rtsod pa de zhi bar bya ba	
de thams cad 'dus shing mngon sum du gyur pa	
ste / 'di ni /	
gang zag mngon sum zhes bya'o //	
chos mngon sum gang zhe na /	
ston pa'i bstan pa gang dang /	
chos gang dang /	
'dul ba gang gis rtsod pa de nye bar zhi bar 'gyur ba'i ston pa'i bstan pa de dang /	
chos de dang /	
'dul ba des /	
rtsod pa de nye bar zhi bar byed pa 'di ni /	
chos mngon sum zhes bya'o //	
gal te dge 'dun gyis rtsod pa de zhi bar bya mi nus na /	
de'i 'og tu dge 'dun gyis dge slong gsal ba bcu'am /	
bcu gnyis bsko bar bya'o //	
bsko ba ni /	
'di ltar bya ste /	
gnas mal bshams nas gand'i brdungs la dris pa'i tshig	
gis dge slong rnams la yang dag par bsgo la	
/ dge 'dun thams cad tshogs shing mthun par gyur pa dang /	
re zhig thog mar spro bar bya ste /	
sangs rgyas skyong dang /	
chos sbyin dang /	
dge 'dun sde /	
khyed gsal ba yin na /	
mtshams kyi phyi logs su dong nas dge 'dun gyi rtsod pa zhi bar bya bar spro'am /	
gal te spro bar gyur na /	
de rnams kyis spro'o //	
zhes brjod par bya'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
sangs rgyas skyong dang /	
chos sbyin dang /	
dge 'dun @357a *//	
sde 'di rnams gsal ba lags te /	
mtshams kyi slad rol tu mchis nas dge 'dun gyi rtsod pa zhi bar bgyi bar spro na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
'di ltar /	
dge 'dun gyis sangs rgyas skyong dang /	
chos sbyin dang /	
dge 'dun sde gsal ba rnams bskos te /	
sangs rgyas skyong dang /	
chos sbyin dang /	
dge 'dun sde gsal ba mtshams kyi slad rol tu	
mchis nas dge 'dun gyi rtsod pa zhi bar bgyid	
par 'gyur ro // 'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
sangs rgyas skyong dang /	
chos sbyin dang /	
dge 'dun sde 'di rnams gsal ba lags te /	
mtshams kyi slad rol tu mchis nas dge 'dun gyi	
rtsod pa zhi bar bgyi bar spro nas de'i slad	
du dge 'dun gyis sangs rgyas skyong dang /	
chos sbyin dang /	
dge 'dun sde rnams gsal ba rnams bskos te /	
sangs rgyas skyong dang /	
chos sbyin dang /	
dge 'dun sde gsal ba rnams mtshams kyi slad rol	
tu mchis nas dge 'dun gyi rtsod pa zhi bar	
bgyid na / tshe dang ldan pa gang dag /	
sangs rgyas skyong dang /	
chos sbyin dang /	
dge 'dun sde gsal ba rnams bskos te /	
sangs rgyas skyong dang /	
chos sbyin dang /	
dge 'dun sde gsal ba mtshams kyi slad rol tu	
mchis nas dge 'dun gyi rtsod pa zhi bar bgyid	
par bzod pa de dag ni /	
cang ma gsungs shig /	
gang @357b dag mi bzod pa de dag ni /	
gsungs shig /	
dge 'dun gyis bzod cing gnang nas dge 'dun gyis sangs rgyas skyong dang /	
chos sbyin dang /	
dge 'dun sde gsal ba de rnams mtshams kyi slad	
rol tu mchis nas dge 'dun gyi rtsod pa zhi	
bar bgyi bar bskos lags te /	
'di ltar /	
cang mi gsung bas de de bzhin du 'dzin to //	
gsal ba rnams kyis ston pa'i bstan pa chos 'dul bas rtsod pa de zhi bar bya'o //	
gsal ba rnams kyis ston pa'i bstan pa chos 'dul bas rtsod pa de zhi bar byas na /	
legs par zhi bar byas par brjod par bya ste /	
mngon sum dag pa yin no //	
de la mngon sum ji lta bu zhe na; mngon sum ni /	
gnyis te /	
gang zag mngon sum dang /	
chos mngon sum mo //	
gang zag mngon sum gang zhe na /	
gang dag gis rtsod pa de zhi bar byed pa dang /	
gang dag gis rtsod pa de dag zhi bar bya	
ba de thams cad 'dus shing mngon sum du gyur	
pa ste / 'di ni /	
gang zag mngon sum zhes bya'o //	
chos mngon sum gang zhe na /	
ston pa'i bstan pa gang dang /	
chos gang dang /	
'dul ba gang gis rtsod pa de zhi bar 'gyur ba'i ston pa'i bstan pa de dang /	
chos de dang /	
'dul ba des /	
rtsod pa de zhi bar byed pa 'di ni /	
chos mngon sum zhes bya'o //	
gal te dge slong gsal ba rnams kyis rtsod pa de zhi bar mi nus na /	
de rnams kyis dge slong gsal ba bas kyang gsal ba brgyad dam dgu bsko bar bya ste /	
gsal ba bas kyang gsal ba rnams kyis ston pa'i bstan pa chos 'dul @358a *//	
bas rtsod pa de zhi bar bya'o //	
gsal ba bas kyang gsal ba rnams kyis rtsod pa de zhi bar byas na /	
legs par zhi bar byas par brjod par bya'o //	
gal te dge slong gsal ba bas kyang gsal ba rnams kyis /	
rtsod pa de zhi bar bya mi nus na /	
de rnams kyis rtsod pa de dge 'dun la gtad par bya'o //	
de nas dge 'dun gyis dge slong rtsod pa de sbed pa bsko bar bya'o //	
chos lnga dang ldan pa'i dge slong rtsod pa sbed pa ma bskos pa ni /	
bsko bar mi bya'o //	
bskos pa ni /	
dbyung bar bya'o //	
lnga gang zhe na /	
'dun pas 'gro ba dang /	
zhe sdang gis 'gro ba dang /	
gti mug gis 'gro ba dang /	
'jigs pas 'gro ba dang /	
rtsod pa sbed pa dang ma sbed pa mi shes pa ste /	
chos 'di lnga dang ldan pa'i dge slong rtsod pa sbed pa ma bskos pa ni /	
bsko bar mi bya'o //	
bskos pa ni /	
dbyung bar bya'o //	
chos lnga dang ldan pa'i dge slong rtsod pa sbed pa ma bskos pa ni /	
bsko bar bya'o //	
bskos pa ni /	
dbyung bar mi bya'o //	
lnga gang zhe na /	
'dun pas mi 'gro ba dang /	
zhe sdang gis mi 'gro ba dang /	
gti mug gis mi 'gro ba dang /	
'jigs pas mi 'gro ba dang /	
rtsod pa sbed pa dang ma sbed pa shes pa ste /	
chos 'di lnga dang ldan pa'i dge slong rtsod pa sbed pa ma bskos pa ni /	
bsko bar bya'o //	
bskos pa ni /	
dbyung bar mi bya'o //	
gnas mal bshams la gand'i brdungs te dris pa'i tshig gis dge slong rnams yang dag par bsgo la /	
dge 'dun thams cad tshogs shing @358b mthun par gyur pa dang /	
re zhig thog mar spro bar bya ste /	
tshe dang ldan pa dag /	
khyod dge 'dun gyi rtsod pa sbed par spro'am /	
gal te spro na /	
des spro'o //	
zhes brjod par bya'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
rtsod pa sbed pa'i dge slong ming 'di zhes bgyi ba /	
dge 'dun gyi rtsod pa sbed par spro na /	
gal te dge 'dun gyis dus la bab cing bzod na /	
dge 'dun gyis gnang bar mjad cig dang /	
'di ltar /	
dge 'dun gyis dge slong ming 'di zhes bgyi ba rtsod pa sbed par bskos te /	
rtsod pa sbed pa'i dge slong ming 'di zhes bgyi ba 'di /	
dge 'dun gyi rtsod pa sbed par 'gyur ro //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
rtsod pa sbed pa'i dge slong ming 'di zhes bgyi ba 'di /	
dge 'dun gyi rtsod pa sbed par spro nas de'i	
slad du dge 'dun gyis dge slong ming 'di zhes	
bgyi ba rtsod pa sbed par bskos te /	
rtsod pa sbed pa'i dge slong ming 'di zhes bgyi ba /	
dge 'dun gyi rtsod pa sbed par bgyid na /	
tshe dang ldan pa gang dag /	
dge slong ming 'di zhes bgyi ba rtsod pa de sbed par bskos te /	
rtsod pa sbed pa'i dge slong ming 'di zhes bgyi ba /	
dge 'dun gyi rtsod pa sbed par bgyid par bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
dge 'dun gyis bzod cing gnang nas dge 'dun gyis	
dge slong rtsod pa sbed pa ming 'di zhes bgyi	
ba / @359a *//	
dge 'dun gyis rtsod pa sbed par bskos lags te /	
'di ltar /	
cang mi gsung bas de de bzhin du 'dzin to //	
ngas rtsod pa sbed pa'i dge slong gi kun tu spyod pa'i chos bca' bar bya ste /	
rtsod pa sbed pa'i dge slong gis /	
rtsod pa de gnas brtan dang bcas /	
so sor thar pa dang bcas pa'i dge 'dun la gtad par bya zhing /	
rgan rabs ji lta ba bzhin du brjod par bya ste /	
dge 'dun btsun pa rnams gsan du gsol /	
rtsod pa 'di ni /	
gnas ga ge mo zhig tu gzhi 'di las byung nas dus 'di srid cig lon te /	
rtsod pa de skam la gnas pa'i dge slong rnams	
kyis zhi bar bgyi ba rdo ma thogs nas de	
rnams kyis dge 'dun la gtad pa las /	
dge 'dun gyis kyang ma spyod nas de gsal ba'i dge slong rnams bskos pa las /	
dge slong gsal ba rnams kyis rngo ma thogs nas	
de rnams kyis dge slong gsal ba bas kyang gsal	
ba rnams bskos pa las /	
dge slong gsal ba bas kyang gsal ba de rnams	
kyis kyang rngo ma thogs nas de rnams kyis dge	
'dun la gtad pa dang /	
dge 'dun gyis kyang bdag dge slong ming 'di zhes bgyi ba /	
rtsod pa sbed par bskos nas bdag dge slong rtsod	
pa sbed pa ming 'di zhes bgyi bas rtsod pa	
'di gnas brtan dang bcas /	
so sor thar pa dang /	
bcas pa'i dge 'dun la dbul gyi /	
dge 'dun btsun pa rnams kyis 'di nas bzung ste	
rtsod pa 'di zla ba drug gi mtha'i bar gyis	
zhi bar mdzad du gsol /	
gnas brtan dang bcas /	
@359b so sor thar pa dang bcas pa'i dge 'dun	
gyis ston pa'i bstan pa chos 'dul bas rtsod pa	
de zhi bar bya'o //	
gnas brtan dang bcas /	
so sor thar pa dang bcas pa'i dge 'dun des /	
ston pa'i bstan pa chos 'dul bas rtsod pa de zhi bar byas na /	
legs par zhi bar byas par brjod par bya ste /	
mngon sum dag pa yin no //	
de la mngon sum ji lta bu zhe na /	
mngon sum ni /	
gsum ste /	
dge 'dun mngon sum dang /	
gang zag mngon sum dang /	
chos mngon sum mo //	
dge 'dun mngon sum gang zhe na /	
mtshams na gnas pa'i dge slong bya bar 'os pa	
ji snyed pa de dag thams cad 'dus shing mngon	
sum du gyur pa dang /	
'dun pa blang bar 'os pa rnams la 'dun pa blangs pa dang /	
dge slong rnams 'dus shing mngon sum du gyur kyang	
mi btub cing gshe ba gang dag gis gshe ba	
'os pa rnams mi btub pa med cing mi gshe	
la / las dag byed pa 'di ni /	
dge 'dun mngon sum zhes bya'o //	
gang zag mngon sum gang zhe na /	
gang dag gis rtsod pa de zhi bar byed pa dang /	
gang dag gis rtsod pa de zhi bar bya ba	
de thams cad 'dus shing mngon sum du gyur pa	
'di ni / gang zag mngon sum zhes bya'o //	
chos mngon sum gang zhe na /	
ston pa'i bstan pa gang dang /	
chos gang dang /	
'dul ba gang gis rtsod pa de zhi bar 'gyur ba'i ston pa'i bstan pa dang /	
chos de dang /	
'dul ba des rtsod pa de zhi bar byed pa 'di ni /	
chos mngon sum zhes bya'o //	
gal te gnas brtan dang bcas /	
so sor @360a *//	
thar pa dang cas pa'i dge 'dun gyis rtsod pa de zhi bar byed mi nus na /	
des rtsod pa de rtsod pa sbed pa'i dge slong nyid la gtad par bya'o //	
rtsod pa sbed pa'i dge slong gis mdo sde dang /	
'dul ba dang /	
ma mo 'dzin pa'i dge slong rnams la gtad par bya zhing /	
rgan rim ji lta ba bzhin brjod par bya ste /	
shes ldan mdo sde dang /	
'dul ba dang /	
ma mo 'dzin pa'i dge slong rnams gsan du gsol /	
rtsod pa 'di ni /	
gnas ga ge mo zhig tu gzhi 'di las byung nas dus 'di srid cig lon te /	
rtsod pa de skam la gnas pa'i dge slong rnams	
kyis zhi bar byed ma nus nas de rnams kyis	
dge 'dun la gtad pa las /	
dge 'dun gyis kyang ma spyod nas /	
des kyang dge slong gsal ba rnams bskos pa las /	
dge slong gsal ba rnams kyis kyang ma nus nas /	
de rnams kyis kyang dge slong gsal ba bas kyang gsal ba rnams bskos pa las /	
dge slong gsal ba bas kyang gsal ba rnams kyis kyang ma nus nas /	
de rnams kyis kyang dge 'dun la gtad pa dang /	
dge 'dun gyis bdag dge slong ming 'di zhes bgyi ba /	
rtsod pa sbed par bskos te /	
bdag dge slong rtsod pa sbed pa ming 'di zhes bgyi bas /	
rtsod pa 'di gnas brtan dang bcas /	
so sor thar pa dang bcas pa'i dge 'dun la gtad pa las /	
gnas brtan dang bcas /	
so sor thar pa dang bcas pa'i dge 'dun gyis	
ma spyod nas bdag dge slong rtsod pa sbed pa	
ming 'di zhes bgyi ba la @360b gtad de /	
bdag dge slong rtsod pa sbed pa ming 'di zhes bgyi bas /	
rtsod pa 'di /	
mdo sde dang /	
'dul ba dang /	
ma mo 'dzin pa'i dge slong rnams la gtad kyi /	
shes ldan mdo sde dang /	
'dul ba dang /	
ma mo 'dzin pa'i dge slong rnams kyis 'di nas	
bzung ste rtsod pa'i lo gcig gi mtha'i bar gyis	
zhi bar mdzod cig /	
mdo sde dang /	
'dul ba dang /	
ma mo 'dzin pa'i dge slong rnams kyis ston pa'i	
bstan pa chos 'dul bas rtsod pa de zhi bar	
bya'o // mdo sde dang /	
'dul ba dang /	
ma mo 'dzin pa'i dge slong rnams kyis rtsod pa de zhi bar byas na /	
legs par zhi bar byas par brjod par bya ste /	
mngon sum dag pa yin no //	
de la mngon sum ji lta bu zhe na /	
mngon sum gnyis te /	
gang zag mngon sum dang /	
chos mngon sum mo //	
gang zag mngon sum gang zhe na /	
gang dag gis rtsod pa de zhi bar byed pa dang /	
gang dag gis rtsod pa de zhi bar bya ba	
de thams cad 'dus shing mngon sum du gyur pa	
'di ni / gang zag mngon sum zhes bya'o //	
chos mngon sum gang zhe na /	
ston pa'i bstan pa gang dang /	
chos gang dang /	
'dul ba gang gis rtsed pa de zhi bar 'gyur ba'i ston pa'i bstan pa de dang /	
chos de dang /	
'dul ba des rtsod pa de zhi bar byed pa de ni /	
chos mngon sum zhes bya'o //	
gal te mdo sde dang /	
'dul ba dang /	
ma mo 'dzin pa'i dge slong rnams kyis /	
rtsod pa de zhi bar byed mi nus na /	
de rnams kyis rtsod pa sbed pa'i dge slong nyid la gtad par bya'o //	
rtsod pa sbed pa'i dge slong gis /	
@361a *// gnas gang na dge slong gnas brtan gnas brtan gang yang rung ba'am /	
shes nyen can shes nyen can gang yang rung ba'am /	
gtso bo gtso bo gang yang rung ba yod pa de la gtad par bya zhing /	
rgan rim ji lta ba bzhin la brjod par bya ste /	
gnas brtan dag gson cig /	
rtsod pa 'di ni /	
gnas ga ge mo zhig tu gzhi 'di las byung nas dus 'di srid cig lon te /	
rtsod pa de skam la gnas pa'i dge slong rnams kyis zhi bar byed ma nus nas /	
de rnams kyis dge 'dun la gtang ba dang /	
dge 'dun gyis kyang ma spyod nas /	
des kyang dge slong gsal ba rnams bskos pa las /	
dge slong gsal ba rnams kyis kyang ma nus nas /	
de rnams kyis kyang dge slong gsal ba bas kyang gsal ba bskos pa las /	
dge slong gsal ba bas kyang gsal ba rnams kyis kyang ma nus nas /	
de rnams kyis dge 'dun la gtang pa las /	
dge 'dun gyis bdag dge slong ming 'di zhes bgyi ba rtsod pa sbed par bskos nas /	
bdag dge slong rtsod pa sbed pa ming 'di zhes bgyi bas /	
rtsod pa 'di gnas brtan dang bcas /	
so sor thar pa dang bcas pa'i dge 'dun la gtad pa las /	
gnas brtan dang bcas /	
so sor thar pa dang bcas pa'i dge 'dun gyis zhi bar ma spyod nas /	
des kyang bdag dge slong rtsod pa sbed pa ming 'di zhes bgyi ba la gtad nas /	
bdag dge slong rtsod pa sbed pa ming 'di zhes bgyi bas /	
rtsod pa 'di mdo sde dang /	
@361b 'dul ba dang /	
ma mo 'dzin pa'i dge slong rnams la gtad pa dang /	
mdo sde dang /	
'dul ba dang /	
ma mo 'dzin pa rnams kyis kyang ma nus nas /	
de rnams kyis kyang bdag dge slong rtsod pa sbed pa ming 'di zhes bgyi ba la gtad nas /	
bdag dge slong rtsod pa sbed pa ming 'di zhes bgyi bas /	
rtsod pa 'di gnas brtan la 'bul na /	
gnas brtan gyis 'di nas bzung ste rtsod pa 'di	
ji tsam gyis mthar phyin gyi bar du zhi bar	
mdzad du gsol zhes brjod par bya'o //	
ngas dge slong gnas brtan gyi kun tu spyod pa'i chos bca' bar bya ste /	
dge slong gnas brtan gyis rgol ba dang phyir rgol ba'i dge slong rnams so shing stob na /	
bdag gir mi bya ste /	
ba'i lci ba stob na /	
ma yin /	
'dag chal stob na /	
ma yin zhing /	
gdon pa dang 'dri ba yang byed du mi gzhug ste /	
gzhan du na /	
mdun nam rgyab tu 'dug nas tshig 'di skad ces /	
tshe dang ldan pa dag ma 'thab cig /	
mtshang ma 'dru zhig /	
'thab mo ma byed cig /	
ma 'gyed cig /	
de ci'i phyir zhe na /	
tshe dang ldan pa dag /	
rtsod pa la gnyis ka rgyal ba med kyi /	
'on kyang gcig rgyal /	
gcig pham par 'gyur ro //	
'gyed pa la gnyis ka rgyal ba med kyi /	
'on kyang gcig rgyal /	
gcig pham par 'gyur ro //	
zhes bya zhing /	
dge slong gnas brtan gyis ston pa'i bstan pa chos 'dul bas rtsod pa de zhi bar bya'o //	
dge slong gnas brtan gyis rtsod pa de zhi bar byas na /	
legs par zhi bar byas par brjod @362a *//	
par bya'o //	
dge slong dag /	
de ltar na /	
mngon sum du 'dul bar 'os pa'i rtsod pa zhi bar byed pa yin zhing /	
de ltar na /	
kha cig gi rtsod pa rnams 'di lta ste /	
mngon sum du 'dul bar 'os pa'i rtsod pa zhi bar byed pas 'dul ba dang /	
zhi ba dang /	
nye bar zhi ba yin no //	
dge slong dag /	
gang tshul shing mang po blang ba'i rtsod pa zhi bar byed pa yin /	
ji ltar na /	
'di na kha cig gi rtsod pa rnams 'di lta ste /	
gang tshul shing mang po blang ba'i rtsod pa zhi bar byed pas 'dul ba dang /	
zhi ba dang /	
nye bar zhi ba yin zhe na /	
skam la gnas pa nas bzung ste /	
gnas brtan gyi bar gong ma bzhin du ste /	
gal te dge slong gnas brtan gyis rtsod pa de zhi bar byed mi nus na /	
rtsod pa de rtsod pa sbed pa'i dge slong de nyid la gtad par bya'o //	
des kyang rtsod pa de dge 'dun la gtad par bya'o //	
dge 'dun gyis rtsod pa de gang tshul shing mang	
po blang ba'i rtsod pa zhi bas zhi bar bya'o	
// rgyud lnga gang tshul shing mang po len pa'i rtsod pa zhi ba ni /	
rtsub pa dang /	
gdug pa dang /	
dam po dang /	
dbye ba'i bsam pa dang /	
sbyor ba gzhan du mi 'gyur pa can yin no //	
rtsub pa ji lta bu zhe na /	
rgol ba dang phyir rgol ba'i dge slong rnams kyis	
rtsub po rab tu bzung ba yin te; de ltar	
na / rtsub po can yin no //	
gdug pa ji lta bu zhe na /	
rgol ba dang phyir rgol ba'i dge slong rnams gdug pa dang rnam par gnon pa yin te /	
de ltar na /	
gdug pa can yin no //	
@362b dam po ji lta bu zhe na /	
rgol ba dang phyir rgol ba'i dge slong rnams kyis dam po rab tu bzung ba yin te /	
de ltar na /	
dam po can yin no //	
dbye ba'i bsam pa ji lta bu zhe na /	
dbye bar byed pa'i gzhi bcu bzhi las 'byed par	
byed pa'i gzhi gang yang rung ba zhig legs par	
shin tu rab tu bzung ba yin te /	
de ltar na /	
dbye ba'i bsam pa can yin no //	
sbyor ba gzhan du mi 'gyur ba can ji lta bu zhe na /	
skam la gnas pa nas bzung nas gnas brtan gyi bar gyis te /	
de ltar na /	
sbyor ba gzhan du mi 'gyur ba can yin te /	
chos 'di lnga dang ldan pas na /	
gang tshul shing mang po blang ba'i zhi ba ni /	
rtsub pa dang /	
gdug pa dang /	
dam po dang /	
dbye ba'i bsam pa dang /	
sbyor ba gzhan du mi 'gyur ba can yin no //	
des na tshul shing 'brim pa'i dge slong bsko bar bya ste /	
chos lnga dang ldan pa'i dge slong tshul shing 'brim par ma bskos pa ni /	
bsko bar mi bya'o //	
bskos pa ni /	
dbyung bar bya'o //	
lnga gang zhe na /	
'dun pas 'gro ba dang /	
zhe sdang gis 'gro ba dang /	
gti mug gis 'gro ba dang /	
'jigs pas 'gro ba dang /	
tshul shing brims pa dang ma brims pa mi shes pa ste /	
chos 'di lnga dang ldan pa'i dge slong tshul shing 'brim ma bskos pa ni /	
bsko bar mi bya'o //	
bskos pa ni /	
dbyung bar bya'o //	
chos lnga dang ldan pa'i dge slong tshul shing 'brim par ma bskos pa ni /	
bsko bar bya'o //	
bskos pa ni /	
dbyung bar mi bya'o //	
lnga gang @363a *//	
zhe na /	
'dun pas mi 'gro ba dang /	
zhe sdang gis mi 'gro ba dang /	
gti mug gis mi 'gro ba dang /	
'jigs pas mi 'gro ba dang /	
tshul shing brims pa dang /	
ma brims pa shes pa ste /	
chos 'di lnga dang ldan pa'i dge slong tshul shing 'brim par ma bskos pa ni /	
bsko bar bya'o //	
bskos pa ni /	
dbyung bar mi bya'o //	
tshul shing brims pa ni /	
bzhi ste /	
bzhi gang zhe na /	
sba ba dang /	
mngon pa dang /	
rna drung du bshub pa dang bcas pa dang /	
dge 'dun thams cad pa'o //	
sba ba'i tshul shing brims pa gang zhe na /	
'di lta ste /	
tshul shing 'brim pa'i dge slong 'di snyam du sems te /	
gnas 'di na dge slong gnas brtan gnas brtan rab tu mang po dag ni /	
chos ma yin pa smra la /	
dge slong gsar bu nyung zad cig ni /	
chos smra bas /	
gal te bdag gis tshul shing mngon par brims nas	
dge slong gsar bu dge slong gnas brtan rnams kyi	
rjes su byed pa rnams chos ma yin par tshul	
shing rab tu mang po len par 'gyur ba'i gnas	
gang yin pa de yod kyi /	
ma la bdag gis tshul shing sbas te brim mo snyam nas /	
de tshul shing sbas nas 'brim pa ste /	
'di ni /	
sba ba'i tshul shing 'brim pa zhes bya'o //	
mngon pa'i tshul shing 'brim pa gang zhe na /	
'di lta ste /	
tshul shing 'brim pa'i dge slong 'di snyam du sems te /	
gnas 'di na dge slong gnas brtan rab tu mang po dag ni /	
chos smra la /	
dge slong gsar bu nyung @363b zad cig ni /	
chos ma yin pa smra bas /	
gal te bdag gis tshul shing sbas te brims na /	
dge slong gsar bu rnams chos ma yin pa'i tshul	
shing len par 'gyur ba gang yin pa'i gnas de	
yod kyi / ma la bdag gis tshul shing mngon par brim mo //	
bdag gis tshul shing gsal bar brims na /	
dge slong gsar bu dge slong gnas brtan rnams kyi	
rjes su byed pa rnams chos kyi tshul shing rab	
tu mang po len par 'gyur ba gang yin pa'i	
gnas de yod do snyam nas /	
de tshul shing mngon par 'brim pa ste /	
'di ni /	
mngon pa'i tshul shing 'brim pa zhes bya'o //	
rna drung du bshub pa dang bcas pa'i tshul shing 'brim pa gang zhe na /	
'di lta ste /	
tshul shing 'brim pa'i dge slong gis rna drung du gtugs te bshubs la /	
tshe dang ldan pa /	
khyod kyi mkhan pos chos kyi tshul shing blangs kyi /	
khyod kyis kyang chos kyi tshul shing longs shig /	
khyod kyi slob dpon dang mkhan po gcig pa dang /	
slob dpon gcig pa dang /	
gtam 'dres pa dang /	
phebs par smra ba dang /	
smos 'drin dang /	
'grogs bshes kyis chos kyi tshul shing blangs kyi /	
khyod kyis kyang chos kyi tshul shing longs shig ces smra ba ste /	
'di ni /	
rna drung du bshub pa dang bcas pa'i tshul shing 'brim pa zhes bya'o //	
dge 'dun thams cad pa'i tshul shing 'brim pa gang zhe na /	
'di lta ste /	
tshul shing 'brim pa'i dge slong 'di snyam du sems te /	
gnas 'di na dge slong nad pa rab tu mang bas /	
gal te bdag gis dge 'dun ma 'tshogs @364a *//	
shing ma 'dus par tshul shing brims na /	
dge slong rab tu mang pos chos ma yin pa'i	
tshul shing len par 'gyur ba gang yin pa'i gnas	
de yod kyi / ma la bdag gis dge 'dun thams cad tshogs shing 'dus pa dang /	
tshul shing brim par bya'o //	
snyam nas /	
de dge 'dun thams cad tshogs shing 'dus pa dang tshul shing 'brim pa ste /	
'di ni /	
dge 'dun thams cad pa'i tshul shing 'brim pa zhes bya'o //	
chos ma yin pa'i tshul shing len pa bcu dang /	
chos kyi bcu'o //	
chos ma yin pa'i tshul shing len pa bcu gang zhe na /	
chos ma yin pas tshul shing len pa dang /	
mi mthun pas tshul shing len pa dang /	
chung ba bas kyang chung bas tshul shing len pa dang /	
'bye ba'i bsam pas tshul shing len pa dang /	
sbyor ba gzhan du ma gyur pas tshul shing len pa dang /	
rten kha lo sgyur ba dang mi bstun pas tshul shing len pa dang /	
tshul shing blangs pas dge 'dun bye yang ci ma rung snyam pas tshul shing len pa dang /	
tshul shing blangs pas dge slong rab tu mang po	
chos ma yin pa smra bar gyur kyang ci ma	
rung snyam nas tshul shing len pa dang /	
tshul shing blangs pas dge 'dun 'bye bar 'gyur bar shes bzhin du tshul shing len pa dang /	
tshul shing blangs pas dge slong rab tu mang po	
dag chos ma yin pa smra bar 'gyur bar shes	
bzhin du tshul shing len pa'o ////	
'dul ba gzhi /	
bam po don @364b dgu pa /	
chos ma yin pas tshul shing len pa ji lta bu zhe na /	
'dul ba dang mthun pa ma yin pas tshul shing len pa ste /	
de lta bu ni /	
chos ma yin pas tshul shing len pa yin no //	
mi mthun pas tshul shing len pa ji lta bu zhe na /	
dge 'dun mi mthun pas tshul shing len pa ste /	
de lta bu ni /	
mi mthun pas tshul shing len pa yin no //	
chung ba bas kyang chung bas tshul shing len pa ji lta bu zhe na /	
bsdom par bya ba dang /	
bshags par bya ba yin no //	
snyam nas tshul shing len pa ste /	
de lta bu ni /	
chung ba bas kyang chung bas tshul shing len pa yin no //	
'bye ba'i bsam pas tshul shing len pa ji lta bu zhe na /	
dbye bar byed pa'i gzhi bcu bzhi las /	
dbye bar byed pa'i gzhi gang yang rung ba zhig	
legs par shin tu rab tu bzung ba de lta	
bu ni / dge 'dun dbye ba'i bsam pas /	
tshul shing len pa yin no //	
sbyor ba gzhan du ma gyur pas tshul shing len pa ji lta bu zhe na /	
skam la gnas pa ma yin pa nas bzung nas	
gnas brtan gyis ma yin pa zhes bya ba'i bar	
du ste / de lta bu'i sbyor ba gzhan du ma gyur pas tshul shing len pa yin no //	
rten kha lo sgyur ba dang mi bstun pas tshul shing len pa ji lta bu zhe na /	
dge slong mdo sde 'dzin pa dang /	
'dul ba 'dzin pa dang /	
ma mo 'dzin par gyur pa gang dag ni /	
chos 'dul ba 'di la rten dang /	
kha lo sgyur ba zhes bya ste /	
de rnams la ma brtags par tshul shing len pa ste /	
de lta bu ni /	
rten kha lo sgyur ba dang mi @365a *//	
bstun pas tshul shing len pa yin no //	
tshul shing blangs pas dge 'dun bye bar gyur kyang	
ci ma rung snyam pas tshul shing len pa ji	
lta bu yin zhe na /	
tshul shing blangs pas dge 'dun bye bar gyur kyang	
ci ma rung zhes de snyam du bsam nas tshul	
shing len pa ste /	
de lta bu ni /	
tshul shing blangs pas /	
dge 'dun bye bar gyur kyang ci ma rung snyam pas tshul shing len pa yin no //	
tshul shing blangs pas dge slong rab tu mang po	
chos ma yin par gyur kyang ci ma rung snyam	
pas tshul shing len pa ji lta bu zhe na	
/ tshul shing blangs pas dge slong rab tu mang	
po chos ma yin pa blangs nas 'jug par gyur	
kyang ci ma rung snyam pas tshul shing len pa	
/ ste / de lta bu ni /	
tshul shing blangs pas dge slong rab tu mang po	
chos ma yin pa smra bar gyur kyang ci ma	
rung snyam pas tshul shing len pa yin no //	
tshul shing blangs pas dge 'dun dbye bar 'gyur bar	
shes pa bzhin du tshul shing len pa ji lta	
bu zhe na / tshul shing blangs pas dge 'dun	
dbye bar 'gyur bar shes bzhin de ltar bsam nas	
tshul shing len pa ste /	
de lta bu ni /	
tshul shing blangs pas dge 'dun 'bye bar 'gyur bar shes bzhin du tshul shing len pa yin no //	
tshul shing blangs pas dge slong rab tu mang po	
chos ma yin pa smra bar 'gyur bar shes pa	
bzhin du tshul shing len pa ji lta bu zhe	
na / tshul shing blangs pas dge slong rab tu	
mang po chos ma yin pa blangs nas 'jug par	
@365b 'gyur bar shes shing /	
de ltar bsam nas tshul shing len pa ste /	
de lta bu ni /	
tshul shing blangs pas dge slong rab tu mang po	
chos ma yin pa smra bar 'gyur bar shes bzhin	
du tshul shing len pa ste /	
'di dag ni /	
chos ma yin pa'i tshul shing len pa bcu yin no //	
chos kyi tshul shing len pa bcu gang zhe na /	
chos kyis tshul shing len pa dang /	
mthun pas tshul shing len pa dang /	
chung ba bas kyang chung ba ma yin pas tshul shing len pa dang /	
mi dbye ba'i bsam pas tshul shing len pa dang /	
sbyor ba gzhan du gyur pas tshul shing len pa dang /	
rten kha lo sgyur ba dang bstun pas tshul shing len pa dang /	
tshul shing blangs pas dge 'dun 'bye bar ma gyur	
kyang ci ma rung snyam pas tshul shing len pa	
dang / tshul shing blangs pas dge slong rab tu	
mang po chos ma yin par smra bar ma gyur	
kyang ci ma rung snyam pas tshul shing len pa	
dang / dang / tshul shing blangs pas dge 'dun	
'bye bar 'gyur bar mi shes pas tshul shing len	
dang / dang / pa dang / tshul shing blangs	
pas dge slong rab tu mang po chos ma yin	
pa smra bar 'gyur bar mi shes pas tshul shing	
len pa yin no //	
chos kyis tshul shing len pa ji lta bu zhe na /	
'dul ba dang mthun pas tshul shing len pa ste /	
de lta bu ni /	
chos kyis tshul shing len pa yin no //	
mthun pas tshul shing len pa ji lta bu zhe na /	
dge 'dun mthun pas tshul shing len pa ste /	
de lta bu ni /	
mthun pas tshul shing len pa yin no //	
chung ba bas @366a *//	
kyang chung ba ma yin pas tshul shing len pa ji lta bu zhe na /	
bsdam par bya ba ma yin pa dang /	
bshags par bya ba ma yin no //	
snyam du bsam nas tshul shing len pa ste /	
de lta bu ni /	
chung ba bas kyang chung ba ma yin pas tshul shing len pa yin no //	
mi dbye ba'i bsam pas tshul shing len pa ji lta bu zhe na /	
dbye bar byed pa'i gzhi bcu bzhi las /	
dbye bar byed pa'i gzhi gang yang rung ba legs par shin tu rab tu ma bzung ba ste /	
de lta bu ni /	
mi dbye ba'i bsam pas tshul shing len pa yin no //	
sbyor ba gzhan du gyur pas tshul shing len pa ji lta bu zhe na /	
skam la gnas pa nas bzung nas gnas brtan gyi bar gyis te /	
de lta bu ni /	
sbyor ba gzhan du gyur bas tshul shing len pa yin no //	
rten kha lo sgyur ba dang bstun pas tshul shing len pa ji lta bu zhe na /	
dge slong mdo sde 'dzin pa dang /	
'dul ba 'dzin pa dang /	
ma mo 'dzin pa gang dag yin pa de dag ni /	
chos 'dul ba 'di la rten dang kha lo sgyur ba zhes bya ste /	
de rnams la brtags nas tshul shing len pa de lta bu ni /	
rten kha lo sgyur ba dang bstun pas tshul shing len pa yin no //	
tshul shing blangs pas dge 'dun dbye bar ma gyur	
kyang ci ma rung snyam pas tshul shing len pa	
ji lta bu zhe na /	
tshul shing blangs pas dge 'dun bye bar gyur kyang	
ci ma rung zhes de ltar mi sems pas tshul	
shing len pa ste /	
de lta bu ni /	
tshul shing blangs pas dge 'dun bye bar ma @366b	
gyur kyang ci ma rung snyam pas tshul shing len	
pa yin no // tshul shing blangs pas dge slong	
rab tu mang po chos ma yin pa smra bar	
ma gyur kyang ci ma rung snyam pas tshul shing	
len pa ji lta bu zhe na /	
tshul shing blangs pas dge slong rab tu mang po	
chos ma yin pa blangs te 'jug par ma gyur	
kyang ci ma rung snyam pas tshul shing len pa	
ste / de lta bu ni /	
tshul shing blangs pas dge slong rab tu mang po	
chos ma yin pa smra bar ma gyur kyang ci	
ma rung snyam pas tshul shing len pa yin no	
// tshul shing blangs pas dge 'dun dbye bar 'gyur	
bar mi shes pas tshul shing len pa ji lta	
// bu zhe na / tshul shing blangs pas dge	
'dun dbye bar 'gyur bar mi shes shing de ltar	
mi sems pas tshul shing len pa ste /	
de lta bu ni /	
tshul shing blangs pas dge 'dun 'bye bar 'gyur bar mi shes pas tshul shing len pa yin no //	
tshul shing blangs pas dge slong rab tu mang po	
chos ma yin pa smra bar 'gyur bar mi shes	
pas tshul shing len pa ji lta bu zhe na	
/ tshul shing blangs pas dge slong rab tu mang	
po chos ma yin pa blangs nas spyod par mi	
shes shing de ltar mi sems pas tshul shing len	
/ pa ste / de lta bu ni /	
tshul shing blangs pas dge slong rab tu mang po	
chos ma yin pa smra bar 'gyur bar mi shes	
pas tshul shing len pa ste /	
'di ni /	
chos kyi tshul shing len pa bcu yin no //	
ngas dge slong tshul shing 'brim pa'i kun tu spyod pa'i chos bca' bar bya ste /	
dge slong tshul shing 'brim pas /	
tshul shing @367a *//	
rnam pa gnyis bsham par bya ste /	
chos kyi tshul shing dang /	
chos ma yin pa'i tshul shing ngo //	
chos kyi tshul shing rnams ni /	
ya yo med pa /	
kyag kyog med pa /	
kyar kyor med pa /	
kha dog bzang ba /	
reg na bde bar bya'o //	
chos ma yin pa'i tshul shing rnams ni /	
ya yo dang /	
kyag kyog dang /	
kyar kyor dang /	
kha dog ngan pa dang /	
reg na mi bde bar bya'o //	
de nas dge slong tshul shing 'brim pas lag pa g-yas pas chos kyi tshul shing rnams blangs la /	
g-yon pas chos ma yin pa'i tshul shing rnams blangs nas /	
dge 'dun gyi gnas brtan gyi mdun du 'dug ste /	
chos kyi tshul shing rnams kyi bsngags pa dang /	
chos ma yin pa'i tshul shing rnams kyi bsngags pa ma yin pa brjod par bya ste /	
gnas brtan /	
'di dag ni /	
chos kyi tshul shing lags te /	
ya yo ma mchis pa /	
kyag kyog ma mchis pa /	
kyar kyor ma mchis pa /	
kha dog bzang ba /	
reg na bde ba lags kyi /	
bzhes shig /	
'di dag ni chos ma yin pa'i tshul shing lags te /	
ya yo dang /	
kyag kyog dang /	
kyar kyor dang /	
kha dog ngan pa /	
reg na mi bde ba lags na /	
bzhes shig /	
gal te chos ma yin pa'i tshul shing gang na	
ba de logs su lag pa zed na; tshig dang	
po la yang sbyin par mi bya /	
gnyis pa la yang sbyin par mi bya /	
gsum pa la sbyin par bya ste /	
dge 'dun gyi gnas brtan gyis 'dul ba dang 'gal	
ba'i nyes byas kyi ltung ba @367b bshags par bya'o	
// de bzhin du dge 'dun gsar bu'i bar gyi	
mdun du 'dug nas chos kyi tshul shing rnams kyi	
// bsngags pa dang / chos ma yin pa'i tshul	
shing rnams kyi bsngags pa ma yin pa brjod par	
// bsngags pa dang / bya ste / 'di dag ni /	
chos kyi tshul shing lags te /	
ya yo ma mchis pa /	
kyag kyog ma mchis pa /	
kyar kyor ma mchis pa /	
kha dog bzang ba /	
reg na bde ba lags kyi /	
bzhes shig /	
'di dag ni /	
chos ma yin pa'i tshul shing lags te /	
ya yo dang /	
kyag kyog dang /	
kyar kyor dang /	
kha dog ngan pa /	
reg na mi bde ba lags na /	
bzhes shig /	
gal te chos ma yin pa'i tshul shing gang na ba de logs su lag pa zed na /	
tshig dang po la sbyin par mi bya /	
gnyis pa la sbyin par mi bya /	
gsum pa la sbyin par bya ste /	
de bzhin du dge 'dun gsar bus 'dul ba dang	
'gal ba'i nyes byas kyi ltung ba bshags par bya'o	
// gal te chos kyi tshul shing nyung bar gyur na /	
kun shes ko'u di n+ya'i tshul shing blang bar bya'o //	
gal te chos kyi tshul shing gcig gis lhag par gyur na yang /	
de ltar na /	
'di lta ste /	
chos kyis rtsod pa de nye bar zhi ba yin no //	
de ltar rtsod pa de zhi bar byas pa la gal te 'ga' zhig skyo sngogs byed na /	
ltung byed du 'gyur ro //	
de bzhin du gal te chos ma yin pa'i tshul shing gcig gis lhag par gyur na yang /	
de ltar na /	
'di lta ste /	
chos ma yin pas rtsod pa de zhi bar byas pa yin no //	
de ltar rtsod pa de zhi bar byas pa la @368a *//	
'ga' zhig skyo sngogs byed na /	
nyes byas su 'gyur ro //	
de ltar na /	
gang tshul shing mang po blang ba'i rtsod pa zhi bar byed pa yin zhing /	
de ltar na /	
'di na kha cig gi rtsod pa rnams 'di lta ste /	
gang tshul shing mang po blang ba'i rtsod pa zhi bar byed pas dul ba dang /	
zhi ba dang /	
nye bar zhi ba yin no //	
dge slong dag /	
'gyed pa'i rtsod pa las /	
rtsod pa zhi bar byed pa gnyis kyis dul bar bya /	
zhi bar bya /	
nye bar zhi bar bya ba ni /	
'di lta ste /	
mngon sum du 'dul bar 'os pa dang /	
gang tshul shing mang po blang bas so //	
dge slong dag /	
gdams ngag med pa'i rtsod pa la rtsod pa zhi bar byed pa'i chos gsum gyis dul bar bya /	
zhi bar bya /	
nye bar zhi bar bya'o //	
gsum gang zhe na /	
mngon sum du 'dul ba dang /	
dran pas 'dul ba dang /	
ma myos pas 'dul ba'o //	
dge slong dag /	
ji ltar na mngon sum gyis 'dul ba ni /	
rtsod pa zhi bar byed pa yin /	
ji ltar na /	
'di na kha cig gi rtsod pa rnams 'di lta ste /	
mngon sum du 'dul ba'i rtsod pa zhi bar byed pas /	
dul ba dang /	
zhi ba dang /	
nye bar zhi ba yin zhe na /	
skam la gnas pa nas bzung nas gnas brtan gyi bar gyis gong ma bzhin du ste /	
dge slong dag /	
de ltar mngon sum du 'dul ba ni /	
rtsod pa zhi bar byed pa yin zhing /	
de ltar na /	
'di na kha cig gi rtsod pa rnams 'di lta ste /	
mngon sum du 'dul ba'i rtsod pa zhi bar byed pas /	
dul ba dang /	
zhi ba @368b dang; nye bar zhi ba yin no //	
dge slong dag /	
ji ltar na /	
dran pas 'dul ba ni /	
rtsod pa zhi bar byed pa yin /	
ji ltar na /	
'di na kha cig gi rtsod pa rnams 'di lta ste /	
dran pas 'dul ba'i rtsod pa rnams zhi bar byed pas dul ba dang /	
zhi ba dang /	
nye bar zhi ba yin zhe na /	
dper na /	
tshe dang ldan pa gyad bu nor la dge slong	
ma mdza' mos mi bden pas skur pa btab pa	
de la dge slong rnams gleng bar byed de; gzhi	
des gleng ba na /	
ngo tsha'o //	
zhes bya ba'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis gyad bu nor dang /	
gzhan yang de lta bu dang mthun pa su yang	
rung pa la dran pas 'dul bar 'os pa byin	
cig / sbyin pa ni /	
'di ltar sbyin par bya ste /	
gnas mal bshams la gand'i brdungs nas dris pa'i tshig	
gis dge slong rnams la yang dag par bsgo la	
/ dge 'dun thams cad tshogs shing mthun par gyur pa dang /	
gyad bu nor gyis bla gos phrag pa gcig la gzar te /	
rgan rim ji lta ba bzhin du 'dud pa byas la /	
rgan pa'i mthar tsog tsog por 'dug nas thal mo sbyar te /	
tshig 'di skad ces /	
dge 'dun btsun pa rnams gsan du gsol /	
bdag gyad bu nor la dge slong ma mdza' mos	
mi bden pas skur pa btab pas bdag la dge	
slong rnams gzhi des gleng bar bgyid de /	
bdag la gzhi des gleng bar bgyid pa /	
dge 'dun la dran pas 'dul ba gsol na /	
dge 'dun btsun pa @369a *//	
thugs brtse ba can thugs brtse ba nye bar bzung ste /	
bdag gyad bu nor la dran pas 'dul ba stsal du gsol /	
de skad lan gnyis lan gsum du brjod par bya'o //	
de nas dge slong gcig gis gsol ba byas te las bya'o //	
dge 'dun btsun pa rnams gsan du gsol /	
gyad bu nor 'di la dge slong ma mdza' mos mi bden pas skur pa btab pas 'di la /	
dge slong rnams gzhi des gleng bar bgyid de /	
'di la gzhi des gleng bar bgyid pa /	
dge 'dun las dran pas 'dul ba gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
'di ltar /	
dge 'dun gyis gyad bu nor la dran pas 'dul ba stsol bar mdzad do //	
'di ni /	
gsol ba'o //	
las bya ba ni /	
dge 'dun btsun pa rnams gsan du gsol /	
gyad bu nor 'di la dge slong ma mdza' mos mi bden pas skur pa btab pas /	
'di la dge slong rnams gzhi des gleng bar bgyid de /	
'di la gzhi des gleng bar bgyid pa na /	
dge 'dun las dran pas 'dul ba gsol te /	
de'i slad du dge 'dun gyis gyad bu nor la dran pas 'dul ba stsol bar mdzad na /	
tshe dang ldan pa gang dag /	
gyad bu nor la dran pas 'dul ba stsol bar bzod pa de dag ni /	
cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po ste /	
de bzhin du @369b las brjod pa gnyis pa dang /	
gsum gyi bar du brjod par bya'o //	
dge 'dun gyis bzod cing gnang nas /	
dge 'dun gyis gyad bu nor la dran pas 'dul ba stsal lags te /	
'di ltar /	
cang mi gsung bas de de bzhin du 'dzin to //	
chos ma yin pa'i dran pas 'dul ba sbyin pa gsum dang /	
chos kyi gsum mo //	
chos ma yin pa'i dran pas 'dul ba sbyin pa gsum gang zhe na /	
'di lta ste /	
dge slong phas pham pa'i ltung ba byung ba de la /	
dge slong rnams gzhi des gleng bar byed cing /	
de la gzhi des gleng bar byed na /	
dge 'dun las dran pas 'dul ba gsol te /	
de la dge 'dun gyis dran pas 'dul ba sbyin pa ni /	
chos ma yin pa'i dran pas 'dul ba sbyin pa yin te /	
de ci'i phyir zhe na /	
de ni /	
bsnyil bar 'os pa'i phyir ro //	
'di lta ste /	
dge slong dge 'dun lhag ma dang /	
ltung byed dang /	
so sor bshags pa dang /	
nyes byes kyi ltung ba byung ba de la /	
dge slong rnams gzhi des gleng bar byed cing /	
de la gzhi des gleng bar byed pa na /	
dge 'dun las dran pas 'dul ba gsol te /	
dge 'dun gyis de la dran pas 'dul ba sbyin pa ni /	
chos ma yin pa'i dran pas 'dul ba sbyin pa yin te /	
de ci'i phyir zhe na /	
de ni /	
bshags par 'os pa'i phyir ro //	
'di lta ste /	
dge slong bye ma skyes /	
smyos /	
sems 'khrugs /	
tshor bas nyen te sgren mor byung nas /	
dge sbyong gi tshul ma yin pa /	
rjes su mthun pa ma yin pa mang du spyad smras /	
brtsal nas @370a *//	
kha chu zags //	
mig bgrad bzhin gyur te gnyid kyis ma log par gnyid kyis log go /	
snyam du shes /	
pha rol gyis ma smras par smras so //	
snyam du shes so //	
dus gzhan zhig na /	
des rang gi sems slar sor chud pa dang /	
de la gzhi des dge slong rnams gleng bar byed	
cing de la gzhi des gleng bar byed pa na	
/ dge 'dun las dran pas 'dul ba gsol te /	
dge 'dun gyis de la dran pas 'dul ba sbyin pa ni /	
chos ma yin pa'i dran pas 'dul ba sbyin pa ste /	
de ci'i phyir zhe na /	
de ni /	
ma myos pas 'dul bar 'os pa'i phyir ro //	
'di lta ste /	
dge slong gzhi ldan dge 'dun gyis nang du ltung	
ba nyid shes pa las brjed nas phyis dran te	
shes pa las yang brjed pa dang /	
dge 'dun gyis de la dran pas 'dul ba sbyin pa ni /	
chos ma yin pa'i dran pas 'dul ba sbyin pa yin te /	
de ci'i phyir zhe na /	
de ni /	
de'i ngo bo nyid tshol du gzhug par 'os pa'i phyir te /	
'di dag ni /	
chos ma yin pa'i dran pas 'dul ba sbyin pa gsum yin no //	
chos kyi dran pas 'dul ba sbyin pa gsum gang zhe na /	
'di lta ste /	
gyad bu nor la dge slong ma mdza' mos mi bden pas skur ba btab pa de la /	
dge slong rnams gzhi des gleng bar byed cing /	
de la gzhi des gleng bar byed pa na /	
dge 'dun la dran pas 'dul ba gsol te /	
dge 'dun gyis de la dran pas 'dul ba sbyin pa ni /	
chos kyi dran @370b pas 'dul ba sbyin pa yin no //	
'di lta ste /	
dge slong zhig la ltung ba gzhan kho na zhig byung bar gyur ba de la /	
dge slong rnams kyis gzhi gzhan gyis gleng bar byed cing /	
de la gzhi des gleng bar byed pa na /	
dge 'dun las dran pas 'dul ba gsol te /	
dge 'dun gyis de la dran pas 'dul ba sbyin pa ni /	
chos kyi dran pas 'dul ba sbyin pa yin no //	
'di lta ste /	
dge slong zhig ltung ba byung bar gyur la /	
des de dge slong gi mdun du bshags pa'am /	
byin gyis brlabs par gyur ba de la /	
dge slong rnams gzhi des gleng bar byed cing /	
de la gzhi des gleng bar byed pa na /	
dge 'dun las dran pas 'dul ba gsol te /	
dge 'dun gyis de la dran pas 'dul ba sbyin pa ni /	
chos kyi dran pas 'dul ba sbyin pa yin te /	
gsum po 'di dag ni /	
chos kyi dran pas 'dul ba sbyin pa yin no //	
dge slong dag /	
de ltar na /	
dran pas 'dul bar 'os pa ni /	
rtsod pa zhi bar byed pa yin zhing /	
de ltar na /	
'di na kha cig gi rtsod pa rnams 'di lta ste /	
dran pas 'dul bar 'os pa'i rtsod pa zhi bar byed pas dul ba dang /	
zhi ba dang /	
nye bar zhi ba yin no //	
dge slong dag /	
ji ltar na /	
ma myos pas 'dul bar 'os pa'i rtsod pa zhi bar byed pa yin /	
ji ltar na 'di na kha cig gi rtsod pa rnams 'di lta ste /	
ma myos pas 'dul bar 'os pa'i rtsod pa zhi bar byed pas dul ba dang /	
zhi ba dang /	
nye bar zhi ba yin zhe na /	
'di lta ste /	
dge slong bye ma skyes @371a *//	
smyos /	
sems 'khrugs /	
tshor bas nyen nas sgren mor byung ste /	
dge sbyong gi tshul ma yin pa /	
rjes su mthun pa ma yin pa mang du spyad smras /	
brtsal nas kha chu zags mig gyur /	
bzhin gyur te /	
gnyid kyis ma log par gnyid kyis log go /	
snyam du shes /	
pha rol gyis ma smras par smras so //	
snyam du shes so //	
dus gzhan zhig na des rang gi sems sor chud pa dang /	
de la dge slong rnams gzhi des gleng bar byed de /	
de la gzhi des gleng bar byed pa na /	
dge 'dun la ma myos pas 'dul ba gsol ba'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyed kyis dge slong bye ma skyes dang /	
gzhan yang de lta bu dang mthun pa su yang	
rung ba la ma myos pas 'dul ba byin cig	
/ sbyin pa ni /	
'di ltar bya ste /	
gnas mal bshams la gand'i brdungs te /	
dris pa'i tshig gis dge slong rnams la yang dag par bsgo la /	
dge 'dun thams cad tshogs shing mthun par gyur pa dang /	
dge slong bye ma skyes kyis bla gros phrag pa gcig tu gzar te /	
rgan pa ji lta ba bzhin du 'dud pa byas la /	
rgan pa'i mthar tsog tsog por 'dug ste thal mo sbyar la tshig 'di skad ces /	
dge 'dun btsun pa rnams gsan du gsol /	
bdag dge slong bye ma skyes myos /	
sems 'khrugs /	
tshor bas nyen nas sgren mor byung ste /	
@371b dge sbyong gi tshul ma yin pa /	
rjes su mthun pa ma yin pa mang du spyad smras /	
brtsal nas kha chu zags /	
mig gyur /	
bzhin gyur te /	
gnyid kyis ma log par gnyid kyis log go /	
snyam du 'tshal /	
pha rol gyis ma smras par smras so //	
snyam du 'tshal ba las /	
dus gzhan zhig na bdag sems sor chud pa dang /	
bdag la dge slong rnams gzhi des gleng bar bgyid cing /	
bdag la gzhi des gleng bar bgyid pa /	
dge 'dun la ma myos pas 'dul ba gsol na /	
dge 'dun btsun pa rnams thugs brtse ba can thugs brtse ba nye bar bzung ste /	
bdag dge slong bye ma skyes la ma myos pas 'dul ba stsal du gsol /	
de skad lan gnyis lan gsum du brjod par bya'o //	
de nas dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong bye ma skyes 'di smyos /	
sems 'khrugs /	
tshor bas nyen nas sgren mor byung ste /	
dge sbyong gi tshul ma lags pa /	
rjes su mthun pa ma lags pa /	
mang du spyad smras /	
brtsal nas kha chu zags /	
mig gyur /	
bzhin gyur te /	
gnyid kyis ma log par gnyid kyis log go /	
snyam du 'tshal /	
pha rol gyis ma smras par smras so //	
snyam du 'tshal ba las /	
dus gzhan zhig na 'dis rang gi sems sor chud pa dang /	
'di la dge slong rnams gzhi des gleng bar bgyid cing /	
'di la gzhi des gleng bar bgyid pa /	
dge 'dun la ma myos pas 'dul ba gsol na /	
gal te dge 'dun gyis dus la bab cing bzod @372a *//	
na /	
dge 'dun gyis gnang bar mdzod cig dang /	
de'i slad du dge 'dun gyis dge slong bye ma	
skyes la ma myos pas 'dul ba stsol bar mdzad	
do // 'di ni /	
gsol ba'o /	
las bya ba ni /	
dge 'dun btsun pa rnams gsan du gsol /	
dge slong bye ma skyes 'di myos /	
sems 'khrugs /	
tshor bas nyen nas sgren mor byung ste /	
dge sbyong gi tshul ma lags pa /	
rjes su mthun pa ma lags pa mang du spyad smras /	
brtsal nas kha chu zags /	
mig gyur bzhin gyur te /	
gnyid kyis ma log par gnyid kyis log go /	
snyam du 'tshal /	
pha rol gyis ma smras par smras so //	
snyam du 'tshal ba las dus gzhan zhig na 'dis rang gi sems sor chud pa dang /	
'di la dge slong rnams gzhi des gleng bar bgyid cing /	
'di la gzhi des gleng bar bgyid pa /	
dge 'dun la ma myos pas 'dul ba gsol te /	
de'i slad du dge 'dun gyis /	
dge slong bye ma skyes la ma myos pas 'dul ba stsol bar mdzad na /	
tshe dang ldan pa gang dag /	
dge slong bye ma skyes la ma myos pas 'dul	
ba stsol bar mdzad par bzod pa de dag ni	
/ cang ma gsungs shig /	
gang dag mi bzod pa de dag ni /	
gsungs shig /	
'di ni /	
las brjod pa dang po ste /	
de bzhin du las brjod pa gnyis pa dang gsum gyi bar du brjod par bya'o //	
dge 'dun gyis bzod cing gnang nas /	
dge 'dun gyis dge slong bye ma skyes la ma myos pas 'dul ba stsal lags te /	
'di @372b ltar /	
cang mi gsung bas de de bzhin du 'dzin to //	
chos ma yin pa'i ma myos pas 'dul bar 'os pa sbyin pa gcig dang /	
chos kyi gcig go /	
chos ma yin pa'i gcig gang zhe na /	
'di lta ste /	
dge slong ma smyos par bdag ni /	
smyos so //	
sems ma 'khrugs par sems 'khrugs so //	
snyam du shes pa dang /	
dge 'dun gyis de la ma myos pas 'dul bar 'os pa sbyin pa ni /	
chos ma yin pa'i ma myos pas 'dul bar 'os pa sbyin pa yin te /	
'di ni /	
chos ma yin pa'i gcig yin no //	
chos kyi gcig gang zhe na /	
'di lta ste /	
dge slong bye ma skyes myos /	
sems 'khrugs /	
tshor bas nyen nas sgren mor byung ste /	
dge sbyong gi tshul ma yin pa /	
rjes su mthun pa ma yin pa mang du spyad smras pa /	
brtsal nas kha chu zags /	
mig gyur /	
bzhin gyur te /	
de gnyid kyis ma log par gnyid kyis log go /	
snyam du shes /	
pha rol gyis ma smras par smras so //	
snyam du shes pa las /	
dus gzhan zhig na des rang gi sems sor chud pa dang /	
de la dge slong rnams gzhi des gleng bar byed cing /	
de la gzhi des gleng bar byed pa na /	
dge 'dun la ma myos pas 'dul bar 'os pa gsol te /	
dge 'dun gyis de la ma myos pas 'dul bar 'os pa sbyin pa ni /	
chos kyi ma myos pas 'dul bar 'os pa sbyin pa ste /	
'di ni /	
chos kyi gcig yin no //	
dge slong dag /	
de ltar na /	
ma myos pas 'dul bar 'os pa ni /	
rtsod pa zhi bar byed pa yin zhing /	
de ltar na /	
@373a *// 'di na kha cig gi rtsod pa rnams dul ba dang /	
zhi ba dang /	
nye bar zhi ba yin no //	
dge slong dag /	
gdams ngag med pa'i rtsod pa la /	
rtsod pa zhi bar bya ba'i chos 'di gsum gyis dul bar bya /	
zhi bar bya /	
nye bar zhi bar bya ba ni /	
'di lta ste /	
mngon sum du 'dul bar 'os pa dang /	
dran pas 'dul bar 'os pa dang /	
ma myos pas 'dul bar 'os pas so //	
dge slong dag /	
ltung ba'i rtsod pa la /	
rtsod pa zhi bar byed pa'i chos bzhis dul bar bya /	
zhi bar bya /	
nye bar zhi bar bya'o //	
bzhi gang zhe na /	
khas blang par 'os pa dang /	
mngon sum du 'dul bar 'os pa dang /	
de'i ngo bo nyid tshol du gzhug par 'os pa dang /	
rdza bkram pa lta bur 'os pas so //	
dge slong dag /	
ji ltar na /	
khas blang bar 'os pa ni /	
rtsod pa zhi bar byed pa yin /	
ji ltar na /	
'di na kha cig gis rtsod pa rnams 'di lta ste /	
khas blang par 'os pa'i rtsod pa zhi bar byed pas dul ba dang /	
zhi ba dang /	
nye bar zhi ba yin zhe na /	
'di lta ste /	
dge slong ltung ba byung bar gyur pa de la gzhi des gleng yang rung ma gleng yang rung /	
dran par byas kyang rung /	
dran par ma byas kyang rung /	
dge slong zhig gi mdun du 'dug nas 'di skad ces /	
tshe dang ldan pa dgongs su gsol /	
bdag ming 'di zhes bgyi ba la ltung ba 'di lta bu zhig byung ba de /	
bdag gis tshe dang ldan pa'i mdun du mthol zhing bshags par bgyi'o //	
bdag @373b gis mthol zhing bshags na bde ba la reg par gnas par 'gyur gyi /	
ma mthol ma bshags na ni ma lags so //	
des ltung ba mthong ngam zhes brjod par bya'o //	
des kyang ltung ba mthong ngo //	
zhes brjod par bya'o //	
snga ma shos kyis phyis sdom par byed dam zhes brjod par bya'o //	
phyi ma shos kyis bgyid do //	
zhes brjod par bya ste /	
'di ni /	
khas blang ba'o //	
chos ma yin pa'i khas blang ba sbyin pa bcu dang /	
chos kyi bcu'o //	
chos ma yin pa'i khas blang pa sbyin pa bcu gang zhe na /	
'di lta ste /	
dge slong phas pham pa'i ltung ba byung ba la /	
bdag la ma byung ngo //	
snyam du shes pa de la /	
dge 'dun gyis khas len du 'jug pa ni /	
chos ma yin pa'i khas len ba sbyin pa yin no //	
dge 'dun lhag ma dang /	
ltung byed dang /	
so sor bshags pa dang /	
nyes byas kyi ltung ba byung ba la /	
bdag la ma byung ngo //	
snyam du shes pa de la /	
dge 'dun gyis khas len du 'jug pa ni /	
chos ma yin pa'i khas len du sbyin pa yin no //	
'di lta ste /	
dge slong phas pham pa'i ltung ba ma byung ba la /	
bdag la ma byung ngo //	
snyam du shes pa de la /	
dge 'dun gyis khas len du 'jug pa ni /	
chos ma yin pa'i khas len pa sbyin pa yin no //	
dge 'dun lhag ma dang /	
ltung byed dang /	
so sor bshags pa dang /	
nyes byas kyi ltung ba ma byung ba ma /	
bdag la byung ngo //	
snyam du shes pa de la /	
dge 'dun gyis khas len du 'jug pa ni /	
chos ma yin pa'i khas len pa @374a *//	
sbyin pa ste /	
'di dag ni /	
chos ma yin pa'i khas len pa sbyin pa bcu yin no //	
chos kyi khas len pa sbyin pa bcu gang zhe na /	
'di lta ste /	
dge slong phas pham pa'i ltung ba byung ba la /	
bdag la byung ngo //	
snyam du shes pa de la /	
dge 'dun gyi khas len du 'jug pa ni /	
chos kyi khas len pa sbyin pa yin no //	
dge 'dun lhag ma dang /	
ltung byed dang /	
so sor bshags pa dang /	
nyes byas kyi ltung ba byung ba la /	
bdag la byung ngo //	
snyam du shes pa de la /	
dge 'dun gyis khas len du 'jug pa ni /	
chos kyi khas len pa sbyin pa yin no //	
'di lta ste /	
dge slong phas pham pa'i ltung ba ma byung ba la /	
bdag la ma byung ngo //	
snyam du shes pa de la /	
dge 'dun gyis khas len du 'jug pa ni /	
chos kyi khas len pa sbyin pa yin no //	
dge 'dun lhag ma dang /	
ltung byed dang /	
so sor bshags pa dang /	
nyes byas kyi ltung ba ma byung ba la /	
bdag la ma byung ngo //	
snyam du shes pa de la /	
dge 'dun gyis khas len du 'jug pa ni /	
chos kyi khas len pa sbyin pa ste /	
'di dag ni /	
chos kyi khas len pa'i sbyin pa bcu yin no //	
dge slong dag /	
de ltar na /	
khas blang bar 'os pa ni /	
rtsod pa zhi bar byed pa yin zhing /	
de ltar na /	
'di na kha cig rtsod pa rnams 'di lta ste /	
khas blang bar 'os pa'i rtsod pa zhi bar byed pas dul ba dang /	
zhi ba dang /	
nye bar zhi ba yin no //	
sangs rgyas bcom ldan 'das rgyal bu rgyal byed kyi	
tshal mgon med zas sbyin gyi kun @374b dga' ra	
ba na bzhugs so //	
de'i tshe tshe dang ldan pa ri dvags 'dzin gyi	
bu nag po yangs pa can gyi spre'u rdzing gi	
'gram na khang pa brtsegs pa'i gnas na 'dug go	
/ de la brten nas yangs pa can gyi li tsa byi rnams /	
sangs rgyas dang chos dang dge 'dun la lhag par bya ba byed pa dang /	
yangs pa can gyi dge slong rnams kyis bsam pa /	
tshe dang ldan pa ri dvags 'dzin gyi bu nag po 'di /	
gzhan nyid du btsas la /	
gzhan du chen por gyur pa ste /	
mnyan yod du skyes pa de la /	
yangs pa can gyi li tsa byi rnams lhag par byed kyi /	
de la gnas nas dbyung ba'i las bya ste /	
des na /	
de la yangs pa can gyi li tsa byi rnams ma dad pa skye bar 'gyur ro //	
snyam du bsam nas de la glags tshol bar gyur to //	
ji tsam na khyim bdag cig gis sangs rgyas la	
sogs pa dge slong gi dge 'dun bsro gang gi	
khrus pa spyan drangs pa dang /	
dge slong rnams kyis gzar thag la chos gos rnams bkal te khrus bya bar brtsams so //	
tshe dang ldan pa ri dvags 'dzin gyi bu nag pos kyang /	
shes bzhin gyis mtha' gcig tu chos gos bzhag nas khrus bya bar brtsams so //	
dge slong gzhan zhig gis kyang phyogs de nyid du chos gos bzhag go /	
de nas tshe dang ldan pa ri dvags 'dzin gyi	
bu nag pos khrus byas nas 'di nyid bdag gis	
chos gos yin no //	
snyam nas dge slong de'i chos gos bgos te song ngo //	
ji tsam na dge slong de langs na /	
rang gi chos gos de mi snang nas /	
des dge slong rnams la dris pa /	
tshe dang ldan pa dag /	
kho bo'i chos @375a *//	
gos sus brkus /	
ji tsam na /	
phyogs de na tshe dang ldan pa ri dvags 'dzin	
gyi bu nag po'i lhan cig gnas pa 'dug ba	
des thos nas / des smras pa /	
tshe dang ldan pa /	
mkhan pos phyogs 'dir chos gos bzhag na /	
des nor te khyer bar ma gyur grang /	
re zhig kho bos song la mkhan po la dri'o //	
zhes de mkhan po'i drung du song ste smras pa /	
mkhan po /	
khyod kyis su zhig gi chos gos blangs /	
des smras pa /	
bu /	
kho bo'i'o //	
mkhan po /	
dge slong che ge mo zhig gi chos gos phyogs	
de nyid du bzhag pa de kho na mchis lags	
so // bu gal te de lta na /	
chos gos de dag khyer te shog cig blta'o //	
des de khyer te 'ongs nas mkhan po /	
chos gos 'di ngo mkhyen par mdzod cig /	
des ngo shes nas bu /	
ngas nor bar khyer te 'ongs kyi /	
dge slong de'i 'di dag yin gyi /	
skyol cig /	
des khyer te dge slong de'i drung du song nas smras pa /	
tshe dang ldan pa /	
chos gos 'di dag mkhan pos nor te khyer ro //	
des smras pa /	
des rku sems kyis blangs pas /	
phas pham pa'i ltung ba byung ngo //	
de nas glags tshol ba'i dge slong de rnams kyis de la gleng ba ma byas /	
dran par ma byas par mthus gnas nas dbyung ba'i las byas so //	
tshe dang ldan pa ri dvags 'dzin gyi bu nag pos bsam pa /	
bram ze dang khyim bdag rnams dad pa bskyed par ni /	
dka' la /	
ma dad pa skye bar ni /	
sla bas /	
gal te 'dug par gyur na gdon mi za bar	
yangs pa can gyi li tsa @375b byi rnams ma	
dad pa skye bar 'gyur gyi /	
mdor na mnyan yod kho nar 'gro'o //	
snyam nas /	
des yangs pa can gyi li tsa byi rnams la ma bltas par /	
des lhung bzed dang chos gos blangs nas mnyan yod gang na ba der rgyu zhing song ste /	
rim gyis rgyu zhing song ba na mnyan yod du phyin pa dang /	
de dag dge slong rnams kyis mthong nas smras pa /	
tshe dang ldan pa nag po 'ongs pa legs so //	
'ongs pa legs so //	
khyod mthong ba ni /	
kho bo cag dga' na /	
'ongs pa ni /	
ma yin no //	
ci'i phyir /	
'di ltar /	
khyod la brten nas yangs pa can gyi li tsa byi rnams sangs rgyas la mngon par dad /	
chos dang dge 'dun la mngon par dad pas /	
sangs rgyas dang /	
chos dang /	
dge 'dun la lhag par bya ba byed do //	
des smras pa /	
de ni /	
mad mod kyi /	
yangs pa can gyi dge slong rnams kyis bdag la gleng bar ma byas /	
dran par ma byas par mthus gnas nas dbyung ba'i las byas so //	
zhes pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong 'dug cig /	
khyod ngas chos kyis bslang bar bya'o //	
de nas bcom ldan 'das kyis chos kyis bslang ngo //	
yangs pa can gyi dge slong rnams /	
bdag cag gis dge slong nag po skyon med pa /	
gnod pa ma byas pa la mthus gnas nas dbyung ba'i las byas pa gang yin pa ni /	
ma legs pa zhig byas so //	
zhes 'gyod pa skyes nas /	
de rnams lhung bzed dang chos gos blangs @376a *//	
te mnyan yod gang na ba der rgyu zhing song ba las /	
de rnams kyis lam gar dge slong zhig mthong nas smras pa /	
tshe dang ldan pa /	
khyod gang nas 'ongs /	
mnyan yod nas so //	
khyod kyis ri dvags 'dzin gyi bu nag po mthong ngam /	
mthong ngo //	
de ci bya /	
kho bo cag gis de skyon med pa /	
gnod pa ma byas pa la gleng ba ma byas /	
dran par ma byas par mthus gnas nas dbyung ba'i las byas so //	
bslang zin to //	
sus /	
bcom ldan 'das kyis so //	
de na kha cig gis 'di skad ces smras so //	
bslang ba ni /	
ma yin gyi /	
thag bsring bar bslang ba yin te /	
'di ltar de bdag cag gis gnas nas dbyung ba'i las byas la /	
bdag cag gi mngon sum du ma gyur par de bslang ba ni /	
rigs pa ma yin no //	
kha cig gis smras pa /	
gal te bcom ldan 'das chos kyi rje /	
bde bar gshegs pa chos kyi rjes bslang na /	
legs par bslang ba yin no //	
de rnams rim gyis mnyan yod du phyin pa dang /	
lhung bzed dang chos gos mkhos su phab nas rkang pa gnyis bkrus te /	
bcom ldan 'das gang na ba der song nas phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go //	
phyogs gcig tu 'dug nas bcom ldan 'das la yangs	
pa can gyi dge slong rnams kyis 'di skad ces	
gsol to // btsun pa /	
bdag cag bus pa /	
blun pa /	
mi gsal ba /	
mi mkhas pa rnams kyis /	
@376b ri dvags 'dzin gyi bu nag po skyon ma mchis pa /	
gnod pa ma bgyis pa la gleng ba ma bgyis /	
dran pa ma bgyis par mthus gnas nas dbyung ba'i las bgyis pa /	
bdag cag 'gyod pa skyes nas ri dvags 'dzin gyi	
bu nag po la bzod pa gsol du 'dir mchis	
lags so // bcom ldan 'das kyis bka' stsal pa /	
dge slong dag /	
rtsod pa de /	
de bzhin gshegs pas 'di lta ste /	
chos kyis bslang zin no //	
btsun pa /	
bdag cag gis bshul kar dge slong zhig las /	
bcom ldan 'das kyis rtsod pa de /	
'di lta ste /	
chos kyis bslang lags so //	
zhes thos te /	
de lta lags mod kyi /	
bdag cag gi nang na kha cig gi mchid nas 'di skad ces /	
bslang ba ma lags kyi /	
thag bsring bar bslang ba lags te /	
'di ltar /	
der bdag cag mngon sum du ma gyur to //	
zhes mchi'o //	
gzhan dag ni /	
gal te bcom ldan 'das chos kyi rje /	
bde bar gshegs pa chos kyi rjes bslang ba ni /	
legs par bslang ba lags so //	
zhes mchi'o //	
bcom ldan 'das kyis dgongs pa /	
kye ma'o //	
nga'i nyan thos rnams ni /	
'di lta ste /	
ston pa'i bstan pa chos 'dul bas /	
rtsod pa skye zhing byung ba zhi bar bya bar 'dod do //	
snyam du dgongs nas dge slong rnams la bka' stsal pa /	
dge slong dag /	
ji ltar na mngon sum du 'dul bar 'os pa ni /	
rtsod pa zhi bar byed pa yin /	
ji ltar na /	
'di na kha cig gi rtsod pa rnams 'di lta ste /	
mngon sum du @377a *//	
'dul bar 'os pa'i rtsod pa zhi bar byed pas dul ba dang /	
zhi ba dang /	
nye bar zhi ba yin zhe na /	
dge slong dag /	
'di la chos 'dul bas gang zag gis gang zag la mig bzhi mngon sum du gleng ba dang /	
chos 'dul bas gnyis kyis mang po dang /	
dge 'dun la mig bzhi mngon sum du gleng ba dang /	
chos 'dul bas gang zag gnyis kyis gang zag la mig bzhi mngon sum du gleng ba dang /	
chos 'dul bas gang zag gnyis kyis gnyis dang mang po dang /	
dge 'dun la mig bzhi mngon sum du gleng ba dang /	
chos 'dul bas gang zag mang pos gang zag la mig bzhi mngon sum du gleng ba dang /	
chos 'dul bas gang zag mang pos gnyis dang mang po dang /	
dge 'dun la mig bzhi mngon sum du gleng ba dang /	
chos 'dul bas dge 'dun gyis gang zag la mig bzhi mngon sum du gleng ba dang /	
chos 'dul bas dge 'dun gyis gnyis dang mang po dang /	
dge 'dun la mig bzhi mngon sum du gleng ba'o //	
chos ma yin pa'i mngon sum du 'dul bar 'os pa sbyin pa bcu drug dang /	
chos kyi bcu drug go /	
chos ma yin pa'i bcu drug gang zhe na /	
gang zag chos dang mi mthun pas gang zag chos dang mthun pa dang /	
gang zag chos dang mi mthun pa gnyis kyis gang zag chos dang mthun pa dang /	
gang zag chos dang mi mthun pa mang pos /	
gang zag chos dang mthun pa dang /	
dge 'dun chos dang mi mthun pas /	
gang zag chos dang mthun pa dang /	
gang zag @377b chos dang mi mthun pa gnyis kyis /	
gang zag chos dang mthun pa dang /	
gang zag chos dang mi mthun pa gnyis kyis gang zag chos dang mthun pa gnyis dang /	
gang zag chos dang mi mthun pa gnyis kyis /	
gang zag chos dang mi mthun pa mang po dang /	
gang zag chos dang mi mthun pa gnyis kyis /	
dge 'dun chos dang mthun pa dang /	
gang zag chos dang mi mthun pa mang pos /	
gang zag chos dang mthun pa dang /	
gang zag chos dang mi mthun pa mang pos /	
gang zag chos dang mthun pa gnyis dang /	
gang zag chos dang mi mthun pa mang pos /	
gang zag chos dang mthun pa mang po dang /	
gang zag chos dang mi mthun pa mang pos /	
dge 'dun chos dang mthun pa dang /	
dge 'dun chos dang mi mthun pas /	
gang zag chos dang mthun pa dang /	
dge 'dun chos dang mi mthun pas /	
gang zag chos dang mthun pa gnyis dang /	
dge 'dun chos dang mi mthun pas /	
gang zag chos dang mthun pa mang po dang /	
dge 'dun chos dang mi mthun pas /	
dge 'dun chos dang mthun pa ste /	
'di dag ni /	
chos ma yin pa'i mngon sum du 'dul bar 'os pa sbyin pa bcu drug yin no //	
chos kyi mngon sum du 'dul bar 'os pa sbyin pa bcu drug gang zhe na /	
gang zag chos dang mthun pas /	
gang zag chos dang mi mthun pa dang /	
gang zag chos dang mthun pas /	
gang zag chos dang mi mthun pa gnyis dang /	
gang zag chos dang mthun pas /	
gang zag chos dang mi mthun pa mang po dang /	
gang zag chos dang mthun @378a *//	
pas dge 'dun chos dang mi mthun pa dang /	
gang zag chos dang mthun pa gnyis kyis /	
gang zag chos dang mi mthun pa dang /	
gang zag chos dang mthun pa gnyis kyis /	
gang zag chos dang mi mthun pa gnyis dang /	
gang zag chos dang mthun pa gnyis kyis /	
gang zag chos dang mi mthun pa mang po dang /	
gang zag chos dang mthun pa gnyis kyis /	
dge 'dun chos dang mi mthun pa dang /	
gang zag chos dang mthun pa mang pos gang zag chos dang mi mthun pa dang /	
gang zag chos dang mthun pa mang pos /	
gang zag chos dang mi mthun pa gnyis dang /	
gang zag chos dang mthun pa mang pos /	
gang zag chos dang mi mthun pa mang po dang /	
gang zag chos dang mthun pa mang pos /	
dge 'dun chos dang mi mthun pa dang /	
dge 'dun chos dang mthun pas /	
gang zag chos dang mi mthun pa dang /	
dge 'dun chos dang mthun pas /	
gang zag chos dang mi mthun pa gnyis dang /	
dge 'dun chos dang mthun pas /	
gang zag chos dang mi mthun pa mang po dang /	
dge 'dun chos dang mthun pas /	
dge 'dun chos dang mi mthun pa ste /	
'di dag ni /	
chos kyi mngon sum du 'dul bar 'os pa sbyin pa bcu drug yin no //	
dge slong dag /	
de ltar na /	
mngon sum du 'dul bar 'os pa ni /	
rtsod pa zhi bar byed pa yin zhing /	
de ltar na /	
'di na kha cig gi rtsod pa rnams 'di lta ste /	
mngon sum du 'dul bar 'os pa'i @378b rtsod pa zhi bar byed pas dul ba dang /	
zhi ba dang /	
nye bar zhi ba yin no //	
dge slong dag /	
ji ltar na /	
de'i ngo bo nyid tshol du gzhug par 'os pa ni /	
rtsod pa zhi bar byed pa yin /	
ji ltar na /	
'di na kha cig gi rtsod pa rnams 'di lta ste /	
de'i ngo bo nyid tshol du gzhug par 'os pa'i rtsod pa zhi bar byed pas dul ba dang /	
zhi ba dang /	
nye bar zhi ba yin zhe na /	
'di lta ste /	
dge slong me bzhi dge 'dun gyi nang du ltung	
ba brjed pa las brjed pa slar dran te shes	
pa las / yang brjed pa'i skabs de /	
dge slong rnams kyis bcom ldan 'das la gsol pa dang /	
bcom ldan 'das kyis bka' stsal pa /	
dge slong dag /	
khyod kyis dge slong me bzhi dang /	
gzhan yang de lta bu dang mthun pa su yang rung ba la /	
de'i ngo bo nyid tshol du gzhug par 'os pa byin cig /	
sbyin pa ni /	
'di ltar bya ste /	
gnas mal bsham la gand'i brdungs te dris pa'i tshig	
gis dge slong rnams la yang dag par bsgo la	
/ dge 'dun thams cad tshogs shing mthun par gyur pa dang /	
dge slong me bzhis bla gos phrag pa gcig tu gzar te /	
rgan pa'i mthar tsog tsog por 'dug la thal mo sbyar te /	
de'i ngo bo nyid tshol du gzhug par 'os pa gsol ba bya ste /	
dge 'dun btsun pa rnams gsan du gsol /	
bdag /	
dge slong me bzhi dge 'dun gyi nang du ltung bar bskyud pa las /	
bskyud pa slar dran te 'tshal ba las /	
yang bskyud nas dge 'dun la bdag de'i ngo bo nyid tshol du gzhug par 'os pa gsol na /	
dge 'dun @379a *//	
btsun pa thugs brtse ba can /	
thugs brtse ba nye bar bzung ste /	
bdag dge slong me bzhi la de'i ngo bo nyid tshol du gzhug par 'os pa stsal du gsol /	
de skad lan gnyis lan gsum du brjod par bya'o //	
de'i 'og tu dge slong gcig gis gsol ba byas te las bya'o //	
dge 'dun btsun pa rnams gsan du gsol /	
dge slong me bzhi 'di dge 'dun gyi nang du ltung ba bskyud pa las /	
bskyud pa slar dran te 'tshal ba dang /	
yang bskyud nas dge slong me bzhi 'di /	
dge 'dun la de'i ngo bo nyid tshol du gzhug par 'os pa gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
'di ltar /	
dge 'dun gyis dge slong me bzhi la /	
de'i ngo bo nyid tshol du gzhug par 'os pa stsol bar mdzad do //	
'di ni /	
gsol ba'o //	
las ni /	
'di ltar bya ste /	
dge 'dun btsun pa rnams gsan du gsol /	
dge slong me bzhi 'di dge 'dun gyi nang du ltung ba bskyud pa las /	
bskyud pa slar dran te 'tshal ba dang /	
yang bskyud nas 'di ltar /	
dge 'dun gyis dge slong me bzhi la de'i ngo	
bo nyid tshol du gzhug par 'os pa stsol bar	
mdzad na / tshe dang ldan pa gang dag /	
dge slong me bzhi la de'i ngo bo nyid tshol	
du gzhug par 'os pa stsol bar bzod pa de	
dag ni / cang ma gsungs shig /	
gang zag mi bzod pa de dag ni /	
gsungs shig /	
'di ni /	
las brjod @379b pa dang po ste /	
de bzhin du las brjod pa gnyis dang gsum gyi bar du brjod par bya'o //	
dge 'dun gyis bzod cing gnang nas /	
dge 'dun gyis dge slong mi bzhi la de'i ngo	
bo nyid tshol du gzhug par 'os pa stsal lags	
te / 'di ltar /	
cang mi gsung bas de de bzhin du 'dzin to //	
ngas de'i ngo bo nyid tshol du gzhug par 'os	
pa byin pa'i dge slong gi kun tu spyod pa'i	
chos bca' bar bya ste /	
de'i ngo bo nyid tshol du gzhug par 'os pa	
byin pa'i dge slong gis rab tu dbyung bar mi	
bya / bsnyen par rdzogs par mi bya /	
gnas mi sbyin /	
dge tshul gzhag par mi bya /	
'dis las mi bya /	
las byed par bsko bar mi bya /	
'dis dge slong ma la gdams ngag sbyin par mi bya /	
dge slong ma'i gdams ngag ston par bsko bar mi bya /	
sngon bskos na yang dge slong ma la gdams ngag sbyin par mi bya /	
'dis dge slong la tshul khrims nyams pa dang /	
lta ba nyams pa dang /	
spyod pa nyams pa dang /	
'tsho ba nyams pas gleng bar mi bya /	
dran par mi bya ste /	
'dis gdams ngag dbog par mi bya /	
gso sbyong la ma yin /	
dgag dbye la ma yin /	
gsol ba la ma yin /	
gsol ba dang gnyis la ma yin /	
gsol ba dang bzhi'i las la ma yin zhing /	
gang dag 'dul ba 'dzin pa gzhan yod na /	
dge 'dun gyi nang du 'dul ba gdon par yang mi bya'o //	
de'i ngo bo nyid tshol du gzhug par 'os pa	
byin pa'i dge slong gis kun tu spyod pa'i chos	
ji ltar bcas pa bzhin yang dag par blangs te	
'jug par mi byed na /	
'gal tshabs can du 'gyur @380a *//	
ro //	
chos ma yin pa de'i ngo bo nyid tshol du	
gzhug par 'os pa sbyin pa chos ma yin pa'i	
gcig dang / chos kyi gcig go /	
chos ma yin pa'i gcig gang zhe na /	
'di lta ste /	
dge slong gzhi can dge 'dun gyi nang du ltung ba dran te /	
shes pa las brjed pa de brjed nas yang dran	
pa de la dge 'dun gyis de'i ngo bo nyid	
tshol du gzhug par 'os pa sbyin pa ni /	
chos ma yin pa'i de'i ngo bo nyid tshol du gzhug par 'os pa sbyin pa ste /	
'di ni /	
chos ma yin pa'i gcig yin no //	
chos kyi gcig gang zhe na /	
'di lta ste /	
dge slong gzhi can dge 'dun gyis nang du ltung ba brjed pa las /	
brjed pa slar dran te shes pa dang /	
yang brjed pa de la dge 'dun gyis de'i ngo	
bo nyid tshol du gzhug par 'os pa sbyin pa	
byin pa ni / chos kyi de'i ngo bo nyid tshol du gzhug par 'os pa sbyin pa ste /	
'di ni /	
chos kyi gcig yin no //	
dge slong dag /	
de ltar na /	
de'i ngo bo nyid tshol du gzhug par 'os pa ni /	
rtsod pa zhi bar byed pa yin zhing /	
de ltar na /	
'di na kha cig gi rtsod pa rnams 'di lta ste /	
de'i ngo bo nyid tshol du gzhug par 'os pa'i rtsod pa zhi bar byed pas dul ba dang /	
zhi ba dang /	
nye bar zhi ba yin no //	
dge slong dag /	
ji ltar na /	
rtsva bkram pa lta bur 'os pa ni /	
rtsod pa zhi bar byed pa yin /	
ji ltar na /	
'di na kha cig gi rtsod pa rnams 'di lta ste /	
rtsva bkram pa lta bur 'os pa'i rtsod pa zhi bar byed pa /	
dul ba dang /	
zhi ba dang /	
@380b nye bar zhi ba yin zhe na /	
'di lta ste /	
dge slong rnams 'thab par gyur cing /	
mtshang 'dru ba dang /	
'thab mo dang /	
'gyed par gyur nas gnas shing /	
phyogs dang phyogs gzhan du rnam par gnas na /	
phyogs gcig na dge slong gnas brtan gnas brtan gang yang rung ba /	
shes nyen can shes nyen can gang yang rung ba /	
gtso bo gtso bo gang yang rung ba /	
yod pa gang yin pa des rang gi phyogs kyi drung du song ste tshig 'di skad ces /	
tshe dang ldan pa dag /	
bdag cag legs par gsungs pa'i chos 'dul ba la rab tu byung nas 'thab par gyur cing /	
mtshang 'dru ba dang /	
'thab mo dang /	
'gyed par gyur pa ni /	
bdag cag gis rnyed pa rnyed pa ma yin te /	
nyes pa rnyed kyi /	
legs pa ma rnyed pas /	
tshe dang ldan pa dag /	
gzhi 'di la kho bo dang khyod kyi ltung ba byung ba gang yin pa las /	
kha na ma tho ba sbom po'am /	
khyim na gnas pa la brten pa ma gtogs pa /	
kho bos bdag dang khyod kyi ched du tshe dang	
ldan pa de dag gi drung du mi bcab par	
mthol zhing bshags par spro'o //	
zhes smra bar bya'o //	
gal te dge slong de la rang gi phyogs nas	
dge slong gcig gis kyang smras pa ma bzlog cing	
mi gshe na / de nas dge slong des phyogs	
gcig shos kyi drung du song nas bla gos phrag	
pa gcig tu gzar te rgan rim ji lta ba	
bzhin du 'dud pa byas la tsog tsog por 'dug	
ste tshig 'di skad ces /	
tshe dang ldan pa dag /	
kho bo cag legs par gsungs ba'i chos 'dul ba la rab tu byung nas 'thab bar @381a *//	
gyur cing /	
mtshang 'dru ba dang /	
'thab mo dang /	
'gyed par gyur pa ni /	
kho bo cag gis rnyed pa rnyed pa ma yin te /	
nyes pa rnyed kyi /	
legs pa ma rnyed pas /	
gzhi 'di la kho bo dang tshe dang ldan pa	
de dag gi ltung ba byung ba gang yin pa	
las / kha na ma tho ba sbom po'am /	
khyim na gnas pa la brten pa ma gtogs pa /	
kho bos bdag dang tshe dang ldan pa de dag	
gi ched du khyed kyi drung du mi bcab par	
mthol zhing bshags par spro'o //	
zhes smra bar bya'o //	
phyogs gcig shos na dge slong gnas brtan gnas brtan gang yang rung ba /	
shes nyen can shes nyen can gang yang rung ba /	
gtso bo gtso bo gang yang rung ba yod pa	
gang yin pa des kyang rang gi phyogs kyi drung	
du song ste tshig 'di skad ces /	
tshe dang ldan pa dag /	
bdag cag legs par gsungs pa'i chos 'dul ba la rab tu byung nas 'thab par gyur cing /	
mtshang 'dru ba dang /	
'thab mo dang /	
'gyed par gyur pa ni /	
bdag cag gis rnyed pa rnyed pa ma yin te /	
nyes pa rnyed kyi /	
legs pa ma rnyed pas /	
tshe dang ldan pa dag /	
gzhi 'di la kho bo dang khyed kyi ltung ba phyung ba gang yin pa las /	
kha na ma tho ba sbom po'am /	
khyim na gnas pa la brten pa ma gtogs pa /	
kho bos bdag dang khyed kyi ched du tshe dang	
ldan pa de dag gi drung du mi bcab par	
mthol zhing bshags par spro'o //	
zhes smra bar bya'o //	
gal te dge slong de la rang gi phyogs nas	
dge slong gcig gis kyang smras pa @381b ma bzlog	
cing mi gshe na /	
de nas dge slong de /	
phyogs gcig shos kyi drung du song nas bla gos	
phrag pa gcig tu gzar te rgan rim ji lta	
ba bzhin du 'dud pa byas la tsog tsog por	
'dug ste tshig 'di skad ces /	
tshe dang ldan pa dag /	
kho bo cag legs par gsungs pa'i chos 'dul ba la rab tu byung nas 'thab par gyur cing /	
mtshang 'dru ba dang /	
'thab mo dang /	
'gyed par gyur pa ni /	
kho bo cag gis rnyed pa rnyed pa ma yin te /	
nyes pa rnyed kyi /	
legs pa ma rnyed pas /	
gzhi 'di la kho bo dang tshe dang ldan pa	
de dag gi ltung ba byung ba gang yin pa	
las / kha na ma tho ba sbom po'am /	
khyim na gnas pa la brten pa ma gtogs pa /	
kho bos bdag dang tshe dang ldan pa de dag	
gi ched du khyed kyi drung du mi 'chab par	
mthol zhing bshags par spro'o //	
zhes smra par bya'o //	
gang gi tshe phyogs gcig gis gcig shos la'am /	
gcig shos kyis gcig shos la spus la ltung ba lta bur byed /	
'byung bar bskyod /	
mtshungs par nye bar ston par mdzad kyi /	
phan tshun du ltung ba sgrog pas gleng bar mi byed na /	
de ltar na /	
rtsod pa de 'di lta ste /	
rtsva bkram pa lta bur 'os pas zhi ba yin te /	
dge slong dag /	
de ltar na /	
rtsva bkram pa lta bur 'os pa ni /	
rtsod pa zhi bar byed pa yin zhing /	
de ltar na /	
'di na kha cig gi rtsod pa rnams 'di lta ste /	
rtsa bkram pa lta bur 'os pa'i rtsod pa zhi bar byed pas dul ba dang /	
zhi ba dang /	
nye bar zhi ba yin no //	
dge slong dag /	
ltung ba'i rtsod @382a *//	
pa ni /	
rtsod pa zhi bar byed pa'i chos bzhi po 'dis dul bar bya /	
zhi bar bya /	
nye bar zhi bar bya ba ni /	
'di lta ste /	
khas blang bar 'os pa dang /	
mngon sum du 'dul bar 'os pa dang /	
de'i ngo bo nyid tshol du gzhug par 'os pa dang /	
rtsva bkram pa lta bur 'os pas so //	
dge slong dag /	
bya ba'i rtsod pa ni /	
dge 'dun mthun pas zhi bar bya'o //	
dge slong dag /	
gnas gang na dge slong gcig gnas pa de na 'thab pa med /	
mtshang 'dru ba med /	
'thab mo med /	
'gyed pa med do //	
gang na gnyis yod pa de na yang 'thab pa med /	
mtshang 'dru ba med /	
'thab mo med /	
'gyed pa med do //	
gang na gsum yod pa de na yang /	
'thab pa med /	
mtshang 'dru ba med /	
'thab mo med /	
'gyed pa med do //	
gang na dge slong bzhi'am /	
lhag pa gnas pa de na ni /	
'thab pa dang /	
mtshang 'dru ba dang /	
'thab mo dang /	
'gyed pa yod do //	
dge slong dag /	
tshangs pa ji bzhin gcig de bzhin //	
brgya byin ji bzhin gnyis de bzhin //	
rgyal po ji bzhin gsum de bzhin //	
de las lhag pa 'khrug par 'gyur /	
dge slong dag /	
de lta bas na /	
rjes su gnang ste /	
tshig bzhi pa'i tshigs su bcad pa gcig 'dzin pa gang yin pa de la yang /	
chos kyi rnyed pa sbyin par bya zhing /	
des kyang longs spyod par bya ste /	
'di la 'gyod par ni /	
mi bya'o //	
rtsod pa'i bzhi rdzogs so ////	
'dul ba gzhi /	
bam po brgyad cu pa /	
@382b dge 'dun dbyen gyi bsdus pa'i sdom ni /	
mang pos bkur dang lhag yos dang //	
ba gam rnying dang bzang po dang //	
'khor dang ko'u din rdzu 'phrul dang //	
ko'u shi kas zos dang ba dang //	
mnar med lhag gyur phyi ma'o //	
sdom ni /	
mang pos bkur dang seng ge'i 'gram //	
legs par rab sad de bzhin du /	
dga' ldan 'dod pa'i rigs dang ni //	
'dun pas 'dug dang gzhong pa dang //	
srin bu go cha bzang len dang //	
lhag bcas pa dang de bcu'o //	
yangs pa can du bstan pa dang //	
rab sbyin dang ni grags 'dzin dang //	
dang ba dang ni mkhas ma dang //	
sa 'tsho ma ni bstan pa dang //	
'dzam bu ri dvags nang skyes dang /	
rigs bdun ngan spong bu dang ni //	
rgyal po'i khab dang dka' thub dang //	
ring 'phur dka' spyod dga' bo dang //	
nag po bkra shis de bzhin du //	
bdud gzhom pa ni byas pa dang //	
'khor ni mdo ru bsdus pa'o //	
gru 'dzin du dgra 'dul dang brgya tham pa'o //	
dmag gis mi tshugs su ma rgyal ba las rgyal dang lnga khri bzhi stong ngo //	
w'a ra n'a sir bzod dka' dang drug khri sum stong ngo //	
kim pi lar tshangs sbyin dang brgyad khri bzhi stong ngo //	
glang po che'i grong du glang pos sbyin dang sum khri nyis stong ngo //	
rdo 'jog tu bal bu can dang lnga stong ngo //	
brang gis nyal du tshan po che 'dul dang sum khri nyis stong ngo //	
ma rgyal ba las rgyal du byin dang sum khri nyis stong ngo //	
k'a na kub dzar rgyal sde dang khri nyis stong ngo //	
tsam par klu'i lha dang khri brgyad stong ngo //	
ta la'i @383a *//	
phreng du mi'i lha dang nyis khri lnga stong ngo //	
tam lir rgya mtsho'i lha dang khri nyis stong ngo //	
ba so'i grong du blo gros bzang po dang khri brgyad stong ngo //	
rgyal po'i khab tu mun sel dang nyi khri lnga stong ngo //	
w'a ra n'a sir dbang phyug chen po'i sde dang brgya tham pa'o //	
rtsva can du rgya mtsho'i sde dang brgyad khri bzhi stong ngo //	
gru 'dzin du dka' thub spyod dang stong ngo //	
rtsva can du sa'i gdong dang brgyad khri bzhi stong ngo //	
w'a ra n'a sir sa'i bdag po dang 'bum mo //	
dmag gis mi tshugs par sa 'dzin dang 'bum mo //	
mi thi lar lha chen po dang brgyad khri bzhi stong ngo //	
yang mi thi lar lha chen po nas bzung ste	
mu khyud nas shing rta sra ba'i bar brgyad khri	
bzhi stong ngo // kun tu snang bar nam mkha'i	
bdag po dang klu mnyam skyong dang bdun khri bdun	
bzhi stong ngo // stong ngo // w'a ra n'a	
sir kri kri dang legs skyes dang brgya tham pa'o	
bzhi stong ngo // stong ngo // // gru 'dzin	
du rna ba can dang bu ram shing pa dang	
bzhi stong ngo // stong ngo // // brgya tham	
pa'o // gru 'dzin du 'phags skyes po dang bu	
ram shing pa la sogs pas khyim gyi bar brgya	
bzhi stong ngo // stong ngo // // brgya tham	
pa'o // tham pa'o // ser skya'i gzhir shing rta	
bcu pa nas bzung ste lnga khri lnga stong byung	
ba la seng ge'i 'gram las bzhi ste /	
bzhi po de rnams las gnyis gnyis so //	
sangs rgyas bcom ldan 'das yul ser skya'i gzhi n+ya gro dha'i kun dga' ra ba na bzhugs so //	
de nas ser skya'i gzhi na gnas pa'i sh'akya rab	
tu mang po 'dun khang du tshogs shing 'dus nas	
bar skabs kyi gtam 'di lta bu dag gleng bar	
byed @383b de; shes ldan dag /	
sh'akya rnams ni /	
gang las skyes /	
thog ma ni /	
gang yin /	
rgyu ni /	
ci zhig yin /	
sh'akya rnams kyi sngon gyi rigs rgyud ni /	
gang yin /	
gal te bdag cag gi drung du 'ga' zhig 'ongs nas 'di skad 'dri ste /	
shes ldan dag /	
sh'akya rnams ni /	
gang las skyes /	
thog ma ni /	
gang yin /	
rgyu ni /	
ci zhig yin /	
sh'akya rnams kyi sngon gyi rigs rgyud ni /	
gang yin zhes de skad du 'dri na /	
bdag cag gis ni /	
sh'akya rnams ni /	
gang las skyes pa dang /	
thog ma gang yin pa dang /	
rgyu ni /	
ci zhig yin pa dang /	
sh'akya rnams kyi sngon gyi rigs brgyud ni /	
gang yin pa yang mi shes na /	
ji skad du lung bstan /	
tshur /	
bdag cag bcom ldan 'das gang na ba der dong la lhags pa dang /	
bcom ldan 'das la don 'di nyid zhus nas /	
bcom ldan 'das kyis bdag cag la ji skad du lung bstan pa de bzhin du gzung bar bya'o //	
de nas ser skya'i gzhi na gnas pa'i sh'akya rab	
tu mang po bcom ldan 'das gang na ba der	
dong ste lhags nas bcom ldan 'das kyi zhabs gnyis	
la mgo bos phyag byas te phyogs gcig tu 'dug	
go / phyogs gcig tu 'dug nas /	
bcom ldan 'das la ser skya'i gzhi'i sh'akya rnams kyis 'di skad ces gsol to //	
btsun pa /	
'dir bdag cag ser skya'i gzhi'i sh'akya rab tu mang	
po 'dun khang du tshogs shing 'dug nas bar skabs	
bka' mchid 'di lta bu dag gleng ste /	
sh'akya rnams ni /	
gang @384a *//	
las skyes /	
thog ma ni /	
gang yin /	
rgyu ni /	
ci zhig yin /	
sh'akya rnams kyi sngon gyi rigs rgyud ni /	
gang yin /	
gal te bdag cag gi drung du 'ga' zhig 'ongs nas 'di skad ces 'dri ste /	
shes ldan dag /	
sh'akya rnams ni /	
gang las skyes /	
thog ma ni /	
gang yin /	
rgyu ni /	
ci zhig yin /	
sh'akya rnams kyi sngon gyi rigs rgyud ni /	
gang yin zhes de skad 'dri na /	
bdag cag gis ni /	
sh'akya rnams ni /	
gang las skyes /	
thog ma ni /	
gang yin /	
rgyu ni /	
ci zhig yin /	
sh'akya rnams kyi sngon gyi rigs rgyud ni /	
gang yin pa yang mi shes na /	
ji skad lung bstan /	
tshur /	
bdag cag bcom ldan 'das gang na ba der dong la lhags pa dang /	
bcom ldan 'das la don 'di nyid zhus te /	
bcom ldan 'das kyis bdag cag la ji skad du lung bstan pa de bzhin du gzung bar bgyi'o //	
snyam nas /	
de'i slad du bcom ldan 'das la bdag cag don 'di nyid zhu lags na /	
bcom ldan 'das /	
sh'akya rnams ni /	
gang las skyes lags /	
thog ma ni /	
gang lags /	
rgyu ni /	
ci zhig lags /	
sh'akya rnams sngon gyi rigs rgyud ni /	
gang lags /	
de nas bcom ldan 'das 'di snyam du dgongs te /	
gal te ngas sh'akya rnams kyi sngon gyi rigs rgyud las brtsams te chos kyi gtam gleng na //	
@384b mu stegs can dang /	
kun tu rgyu gzhan dag 'di skad ces /	
dge sbyong go'u ta ma ni /	
ci 'dod pa de lta bu ston pas bdag nyid la bstod par byed do //	
zhes smra ba gang yin pa'i gnas 'di yod pas /	
nga'i nyan thos las sh'akya rnams kyi sngon gyi rigs	
rgyud las brtsams nas chos kyi gtam gleng bar nus	
pa su yod snyam mo //	
de'i tshe tshe dang ldan pa mo'u 'gal gyi bu	
chen po 'khor de nyid du 'dus shing 'dug par	
gyur to // de nas bcom ldan 'das kyis tshe	
dang ldan pa mo'u 'gal gyi bu chen po la	
gyur to // bka' stsal pa / mo'u 'gal gyi bu /	
nga rgyab bsnyung bas re zhig de bsal gyi /	
khyod kyis sh'akya rnams kyi sngon gyi rigs rgyud las	
brtsams nas dge slong rnams la chos kyi gtam bya	
bar spobs par gyis shig /	
tshe dang ldan pa mo'u 'gal gyi bu chen pos	
bcom ldan 'das la cang mi smra bas khas blangs	
so // de nas bcom ldan 'das kyis tshe dang	
ldan pa mo'u 'gal gyi bu chen pos cang mi	
smra bas khas blangs par thugs su chud nas snam	
sbyar bltab ste sngas phangs su bcug nas glo g-yas	
pa phab ste zhabs kyi steng du zhabs bzhag nas	
snang ba'i 'du shes dang /	
dran pa dang /	
shes bzhin dang /	
ldang ba'i 'du shes kho na yid la mdzad pas mnal to //	
de nas tshe dang ldan pa mo'u 'gal gyis bu chen po 'di snyam du sems te /	
ma la bdag gis sems ji ltar mnyam par bzhag na /	
sh'akya @385a *//	
rnams kyi sngon gyi rigs rgyud /	
sh'akya rnams gang las skyes pa dang /	
thog ma gang yin pa dang /	
rgyu ci zhig yin pa dang /	
sh'akya rnams kyi sngon gyi rigs rgyud gang yin pa	
mthong bar gyur pa de lta bu'i ting nge 'dzin	
la snyoms par 'jug par bya'o //	
snyam nas /	
de nas tshe dang ldan pa mo'u 'gal gyi bu chen pos sems ji ltar mnyam par bzhag na /	
sh'akya rnams kyi sngon gyi rigs rgyud mthong bar 'gyur	
ba de lta bu'i ting nge 'dzin la snyoms par	
zhugs pa dang / tshe dang ldan pa mo'u 'gal	
gyi bu chen pos sh'akya rnams kyi sngon gyi rigs	
zhugs pa dang / rgyud / sh'akya rnams gang las skyes pa dang /	
thog ma gang yin pa dang /	
rgyu ni /	
ci zhig yin pa dang /	
sh'akya rnams kyi sngon gyi rigs rgyud ni /	
gang yin pa mthong ngo //	
mthong nas ting nge 'dzin de las langs te dge	
slong gi dge 'dun gyi gung la stan bshams pa	
nyid la 'dug go //	
'dug nas tshe dang ldan pa mo'u 'gal gyi bu chen pos /	
ser skya'i gzhi'i sh'akya rnams la smras pa /	
go'u ta ma dag /	
'jig rten 'di 'jig cing /	
'jig rten zhig na sems can phal cher 'od gsal gyi lha'i ris su skye bar 'gyur te /	
de rnams de na yid las byung ba'i gzugs phun sum tshogs pa /	
dbang po ma nyams shing ma tshang ba med pa /	
yan lag dang nyid lag thams cad dang ldan pa /	
kha dog bzang bos gnas pa /	
rang gi 'od can /	
nam @385b mkha' la 'gro ba /	
dga' ba za zhing dga' ba'i zas kyis tshe ring zhing yun ring du gnas so //	
de'i tshe sa chen po 'di chu 'ba' zhig tu 'gyur zhing /	
mtsho gcig tu 'gyur ro //	
sa chen po 'di chu 'ba' zhig gi mtsho gcig	
tu gyur pa'i steng du rlung gis spris ma chags	
pa dang / mkhregs pa dang /	
khebs par byed do //	
dper na /	
'o ma bskol ba grang bar gyur ba'i steng du rlung gis spris ma chags pa dang /	
mkhregs pa dang khebs pa de bzhin du /	
sa chen po 'di chu 'ba' zhig gi mtsho gcig	
tu gyur pa'i steng du rlung gis spris ma chags	
pa dang / mkhregs pa dang khebs bar byed do //	
sa'i bcud de ni /	
kha dog phun sum tshogs pa /	
dri phun sum tshogs pa dang /	
ro phun sum tshogs pa yin zhing /	
kha dog phun sum tshogs pa ni /	
'di lta bu yin te /	
dper na mar gsar lta bu'o //	
ro ni /	
'di lta bu yin te /	
dper na /	
sbrang ma'i sbrang rtsi btsir ba lta bu'i dus gang yin pa de yod do //	
go'u ta ma dag /	
'jig rten gang yin pa 'di 'chags shing 'jig rten chags na /	
de nas sems can kha cig tshe zad /	
las zad /	
bsod nams zad nas 'od gsal gyi lha'i ris nas	
shi 'phos nas 'di lta bur mi rnams dang skal	
ba mnyam par 'ong zhing /	
de rnams 'di na yid las byung ba'i gzugs phun sum tshogs pa /	
dbang po ma nyams shing ma tshang ba med pa /	
yan lag dang nying lag thams cad dang ldan @386a *//	
zhing kha dog bzang pos gnas pa /	
rang gi 'od can /	
nam mkha' la 'gro ba /	
dga' ba za zhing dga' ba'i zas kyis tshe ring	
zhing yun ring du gnas par 'gyur ro; ;de'i tshe	
nyi ma dang zla ba yang 'jig rten du mi	
'byung ste / rgyu skar rnams kyang med /	
skad cig dang /	
thang cig dang /	
yud tsam yang med /	
mtshan mo dang /	
nyin mo yang med /	
zla ba dang /	
zla ba phyed dang /	
dus tshigs dang /	
lo rnams kyang 'jig rten du 'byung ba med do //	
skyes pa dang /	
bud med du mngon pa yang med kyi /	
gzhan du na /	
sems can sems can zhes bya ba'i grangs su 'gro'o //	
de nas sems can brkam chags kyi rang bzhin can zhig gis /	
mdzub mo'i rtse mos sa'i bcud myong bar byed do //	
ji lta ji ltar myangs pa de lta de ltar sred do //	
ji lta ji ltar sred pa de lta de ltar kham gyi zas rim gyis za'o //	
sems can gzhan dag gis kyang sems can de mdzub mo'i rtse mos sa'i bcud myong bar byed de /	
ji lta ji ltar myangs pa de lta de ltar sred la /	
ji lta ji ltar sred pa de lta de ltar kham gyi zas rim gyis za ba mthong ngo //	
mthong nas de rnams kyis kyang mdzub mo'i rtse mos sa'i bcud myong bar rtsom ste /	
ji lta ji ltar myangs pa de lta de ltar sred do //	
ji lta ji ltar sred pa de lta de ltar kham gyi zas rim gyis za'o //	
gang gi tshe sems can de rnams kyis sa'i bcud	
la kham gyi zas rim gyis zos pa de'i @386b	
tshe de rnams kyi lus la mkhrang ba dang lci	
ba zhugs par gyur to //	
de rnams kyi kha dog bzang po //	
gsal ba gang yin pa de yang nub par gyur bas /	
'jig rten du mun pa byung bar gyur to //	
go'u ta ma dag /	
chos nyid kyis 'jig rten du mun pa byung na /	
nyi ma dang zla ba gnyis 'jig rten du 'byung bar 'gyur ro //	
rgyu skar dang /	
skad cig dang /	
thang cig dang /	
yud cig dang /	
mtshan mo dang /	
nyin mo dang /	
zla ba dang /	
zla ba phyed dang /	
dus tshigs dang /	
lo 'jig rten du 'byung bar 'gyur ro //	
de rnams de za zhing zas su za ba las tshe ring zhing yun ring du gnas so //	
de rnams las kha zas la ches nyung zad du za ba gang yin pa de ni /	
kha dog dang ldan par 'gyur ro //	
kha zas la ches mang du za ba gang yin pa de ni /	
kha dog ngan par gyur te /	
kha zas kyi tshad gnyis la brten nas kha dog rnam pa gnyis mngon te /	
kha dog rnam pa gnyis yod pas /	
kye sems can /	
kho bo ni /	
kha dog dang ldan no //	
khyed ni /	
kha dog ngan pa yin no //	
zhes sems can gyis sems can la khyad du gsod do //	
kha dog gi mngon pa'i nga rgyal can de rnams	
sdig pa mi dge ba'i chos de dag nyid blangs	
pa'i rgyus sa'i bcud de nub par gyur to //	
go'u ta ma dag /	
sa'i bcud de nub pa na sems can de rnams tshogs shing 'dus nas 'di skad ces /	
kyi hud bro ba /	
kyi hud bro ba zhes smra zhing smre sngags 'don la /	
mya ngan dang /	
sdug bsngal bar gyur @387a *//	
to; ;dper na /	
da ltar mi rnams kyis zas zhim po cung zad cig zos nas sngon gyi yi ge dang /	
tshig dang tshig 'bru de nyid rjes su dran nas 'di skad ces /	
kyi hud bro ba /	
kyi hud bro ba zhes smra ba de bzhin du	
sems can de rnams sa'i bcud de nub pa na	
tshogs shing 'dus nas 'di skad ces /	
kyi hud bro ba /	
kyi hud bro ba zhes smra zhing smre sngags 'don la /	
mya ngan dang /	
sdug bsngal bar gyur kyang smras pa 'di'i don ni /	
'di yin /	
smras pa 'di'i don ni /	
'di yin no //	
zhes de'i don ni /	
mi shes so //	
go'u ta ma dag /	
sems can de rnams kyi sa'i bcud de nub pa na /	
sa zhag kha dog phun sum tshogs pa /	
dri phun sum tshogs pa /	
ro phun sum tshogs pa 'byung bar 'gyur te /	
kha dog ni /	
'di lta bu yin te /	
dper na /	
dong ka'i me tog lta bu'o //	
ro ni /	
'di lta bu yin te /	
dper na /	
sbrang ma'i sbrang rtsi btsir ba lta bu'o //	
de rnams de za zhing zas su za ba las tshe ring yun ring du gnas so //	
de rnams la kha zas las ches nyung du za ba gang yin pa de ni /	
kha dog dag dang ldan par gyur to //	
kha zas la ches mang du za ba gang yin pa de ni /	
kha dog ngan par gyur to //	
zas kyi tshad gnyis la brten nas kha dog rnam pa gnyis mngon te /	
kha dog rnam pa gnyis yod pas /	
kye sems can /	
kho bo ni /	
kha dog dang ldan la /	
khyod ni /	
kha dog ngan pa yin no //	
zhes sems can gyis sems can la khyad @387b du gsod par byed do //	
kha dog gi mngon pa'i nga rgyal can de rnams	
sdig pa mi dge ba'i chos de dag nyid blangs	
pa'i rgyus sa zhag nub par gyur to //	
go'u ta ma dag /	
sa zhag de nub par gyur pa na sems can de rnams tshogs shing 'dus nas 'di skad ces /	
kyi hud bro ba /	
kyi hud bro ba zhes smra zhing smre sngags 'don la /	
mya ngan gyis sdug bsngal bar byed do //	
dper na /	
da ltar mi rnams sdug bsngal ba dang /	
yid mi bde ba 'ga' zhig gis reg pa na /	
sngon gyi yi ge dang /	
tshig dang /	
tshig 'bru de nyid rjes su dran nas 'di skad ces /	
ae ma'o kyi hud /	
ae ma'o kyi hud ces smra ba de bzhin du	
sems can de rnams sa zhag de nub pa na	
/ tshogs shing 'dus nas 'di skad ces /	
kyi hud bro ba /	
kyi hud bro ba zhes smra zhing smre sngags 'don la /	
mya ngan dang /	
sdug bsngal bar gyur kyang smras pa 'di'i don ni /	
'di yin /	
smras pa 'di'i don ni /	
'di yin no //	
zhes bya bar de'i don ni /	
mi shes so //	
go'u ta ma dag /	
sems can de rnams kyi sa zhag de nub pa na /	
myu gu'i tshal kha dog phun sum tshogs pa /	
dri phun sum tshogs pa /	
ro phun sum tshogs pa 'byung bar 'gyur zhing /	
kha dog ni /	
'di lta bu yin te /	
dper na /	
shing ka dam pa ka'i me tog lta bu'o //	
ro ni /	
'di lta bu yin te /	
dper na /	
sbrang ma'i sbrang rtsi btsir ba lta bu'o //	
de rnams de za zhing zas su za ba las tshe ring zhing yun ring du gnas so //	
de rnams las kha zas la ches @388a *//	
nyung bar za ba gang yin pa de ni /	
kha dog dang ldan par gyur to //	
kha zas la ches mang du za ba gang yin pa de ni /	
kha dog ngan par gyur to //	
zas kyi tshad gnyis la brten nas kha dog rnam pa gnyis mngon no //	
kha dog rnam pa gnyis yod pas /	
kye sems can /	
kho bo ni /	
kha dog dang ldan la /	
khyod ni /	
kha dog ngan pa yin no //	
zhes sems can gyis sems can la khyad du gsod par byed do //	
kha dog gi mngon pa'i nga rgyal can de rnams	
sdig pa mi dge ba'i chos de dag nyid blangs	
pa'i rgyus / myu gu'i tshal de nub par gyur to //	
go'u ta ma dag /	
myu gu'i tshal de nub par gyur pa na /	
sems can de rnams tshogs shing 'dus nas 'di skad ces /	
mdun nas phar song /	
mdun nas phar song zhes smra zhing smre sngags 'don la /	
mya ngan dang /	
sdug bsngal bar gyur to //	
dper na /	
da ltar mi rnams 'ga' zhig la tshig drag po'i tshar bcad pas tshar gcad par 'dod pa na /	
sngon gyi yi ge dang /	
tshig dang /	
tshig 'bru de dag nyid rjes su zlos shing 'di skad ces /	
mdun nas phar song /	
mdun nas phar song zhes smra ba de bzhin du	
sems can de rnams myu gu'i tshal nub pa dang	
/ tshogs shing 'dus nas 'di skad ces /	
mdun nas phar song /	
mdun nas phar song zhes smra zhing /	
smre sngags 'don la /	
mya ngan dang /	
sdug bsngal bar gyur kyang smras pa 'di'i don ni /	
'di yin /	
smras pa /	
'di'i don ni /	
'di yin @388b no //	
zhes bya bar de'i don ni /	
mi shes so //	
go'u ta ma dag /	
sems can de rnams kyi myu gu'i tshal nub nas	
ma rmos ma btab pa'i 'bras s'a lu'i 'bras bu	
tshon bzhi pa phub ma dang /	
sbun pa med pa /	
shun pa med pa /	
dag pa /	
gtsang ma skyes te /	
de nub brngas na /	
nang skye zhing smin par 'gyur /	
nang brngas na /	
nub skye zhing smin par 'gyur pas /	
brngas shing brngas kyang slar skya pas brngas par yang mi mngon no //	
de rnams de za zhing de zas su za ba las tshe ring zhing yun ring du gnas so //	
gang nas sems can de rnams kyis ma rmos ma	
btab pa'i 'bras s'a lu'i 'bras bu la kham gyi	
zas su rim gyis zos pa de nas de rnams	
kyi dbang po tha dad pa byung bar gyur te	
/ kha cig la ni /	
skyes pa'i dbang po'o //	
kha cig la ni /	
bud med kyi dbang po'o //	
de na bud med kyi dbang po can gang yin pa rnams dang /	
skyes pa'i dbang po can gang yin pa rnams gcig la gcig mig gis mig tshugs su blta'o //	
ji lta ji ltar gcig la gcig mig gis mig	
tshugs su blta ba de lta de ltar kun tu	
chags so // ji lta ji ltar kun tu chags pa de lta de ltar zhen to //	
ji lta ji ltar zhen pa de lta de ltar log par zhugs so //	
sems can gzhan dag gis kyang sems can gyis sems can la log par zhugs pa mthong ngo //	
mthong nas kyang sa dang /	
bong ba dang /	
gseg ma dang /	
gyo mos gtor nas 'di skad ces /	
sems can ngan pa tha chad rnams ni /	
bya ba ma yin pa byed do //	
sems can ngan pa tha chad rnams ni /	
bya ba ma @389a *//	
yin pa byed pa yin gyi /	
kva'i sems can /	
khyod kyis da ji ltar sems can sun dbyung zhes smra'o //	
dper na /	
da ltar mi rnams bag ma blangs pa na /	
phye ma dang /	
dri dang /	
phreng ba dang /	
gos dang /	
'bras yos kyis gtor nas 'di skad ces /	
bag ma bde bar gyur cig /	
ces zer ba de bzhin du sems can rnams kyis /	
sems can gyis sems can la log par zhugs pa mthong ba na /	
sas gtor cing /	
bong ba dang /	
gseg ma dang /	
gyo mo rnams kyis kyang gtor nas 'di skad ces /	
sems can ngan pa tha chad rnams ni /	
bya ba ma yin pa byed do //	
sems can ngan pa tha chad rnams ni /	
bya ba ma yin pa byed pa yin gyi /	
kva'i sems can /	
khyed kyis da ji ltar sems can sun dbyung zhes smra ba'i dus gang yin pa de yod do //	
go'u ta ma dag /	
de ltar na /	
sngon chos ma yin par 'dod pa gang yin pa dang /	
sngon gyi 'dul ba ma yin par 'dod pa gang yin pa de ni /	
da ltar chos su 'dod /	
'dul bar 'dod do //	
sngon smad par bya bar 'dod pa gang yin pa de ni /	
da ltar bsngags par bya bar 'dod do //	
de rnams kyis de zhag gcig spangs pa nas zhag gnyis dang /	
gsum dang /	
bdun yang spangs so //	
gang nas sems can de rnams sdig pa can dam	
pa ma yin pa'i chos de la lhag par sdig	
pa can gyi brtul zhugs spyod pa de nas de	
rnams khang pa rtsig pa la brtson par byed de	
/ 'dir bdag cag @389b bya ba ma yin pa spyad do //	
'dir bdag cag bya ba ma yin pa spyad do //	
zhes zer bas khyim khyim zhes bya bar grags te /	
go'u ta ma dag /	
'di ni /	
'jig rten du khang pa'i las kyi mtha' rnams byung ba'i rtsom pa dang po yin no //	
de yang chos kyis yin gyi /	
chos ma yin pas ma yin te /	
de la rgyal ba'i dbang po'i chos la 'di ni /	
gtso bo yin te /	
de rnams nub bza' ba don du gnyer ba yang	
dgongs ka s'a lu'i ched du 'dong bar byed do	
// nang bza' ba don du gnyer ba yang nang par s'a lu'i ched du 'dong bar byed do //	
de nas sems can snyoms las kyi rang bzhin can zhig gis /	
nang par gyi s'a lu nub mo blangs so //	
de nas sems can zhig gis sems can de la 'di skad ces smras so //	
kye sems can khyod tshur /	
s'a lu'i phyir 'dong ngo //	
de nas sems can des sems can de la 'di skad ces smras so //	
kye sems can /	
khyod rang gi s'a lu la soms shig /	
kho bos ni /	
nang par gyi s'a lu do nub blangs so //	
de nas sems can de 'di snyam du sems te /	
kye ma /	
de ni /	
legs so //	
kye ma; de ni /	
shin tu legs kyi /	
ma la bdag gis zhag gnyis kyi dang /	
zhag gsum gyi dang /	
zhag bdun gyi bar gyi s'a lu blang ngo //	
snyam du sems nas /	
des zhag gnyis kyi dang /	
zhag gsum gyi dang /	
zhag bdun gyi bar gyi s'a lu blangs so //	
de nas sems can zhig gis sems can de la 'di skad ces smras so //	
kye sems can /	
khyod tshur /	
s'a lu'i phyir 'dong ngo //	
de nas sems can @390a *//	
des sems can de la 'di skad ces smras so //	
kye sems can /	
khyod rang gi s'a lu la soms shig /	
kho bos ni /	
zhag gnyis kyi dang /	
zhag gsum gyi dang /	
zhag bdun gyi bar gyi s'a lu blangs zin to //	
de nas sems can de 'di snyam du sems te /	
kye ma /	
de ni /	
legs so //	
kye ma /	
de ni /	
shin tu legs kyi /	
ma la bdag gis zla ba phyed dang /	
zla ba gcig gi s'a lu blang ngo //	
snyam nas /	
des zla ba phyed dang /	
zla ba gcig gi s'a lu blangs so //	
gang nas sems can de rnams kyis ma rmos ma	
btab pa'i 'bras s'a lu'i 'bru gsog 'jog gis yongs	
su longs spyad pas zos pa de nas s'a lu	
de'i 'bras bu phub ma dang /	
sbun pa dang /	
shun pas g-yogs par gyur to //	
brngas shing brngas na yang phyir mi skye bas brngas par yang mngon la /	
s'a lu yang sbubs sam /	
yal ga'i sbubs la yod par gyur to //	
de nas sems can de rnams tshogs shing 'dus nas shes ldan dag /	
bdag cag sngon yid las byung ba'i gzugs phun sum tshogs pa /	
dbang po ma nyams shing ma tshang ba med pa /	
yan lag dang nyid lag thams cad dang ldan pa /	
kha dog bzang pos gnas pa /	
rang gi 'od dang ldan pa /	
nam mkha' la 'gro zhing /	
dga' ba za zhing dga' ba'i zas kyis tshe ring zhing yun ring du gnas la /	
bdag cag sa'i bcud kha dog phun sum tshogs pa /	
dri phun sum tshogs pa /	
ro phun sum tshogs pa byung bar gyur to //	
bdag cag sa'i bcud la @390b kham gyi zas su rim gyis zos te /	
gang gi tshe bdag gi sa'i bcud la kham gyi zas su rim gyis zos pa de'i tshe /	
bdag cag gi lus la rtsub pa nyid dang /	
lji ba nyid dag zhugs par gyur to //	
kha dog bzang po'i gsal ba gang yin pa de nub par gyur pas /	
'jig rten du mun pa byung bar gyur to //	
bdag cag de za zhing de zas su za ba	
las tshe ring zhing yun ring du gnas par gyur	
to // bdag cag las kha zas ches nyung du za ba gang yin pa de ni /	
kha dog bzang por gyur /	
kha zas ches mang du za ba gang yin pa de ni /	
kha dog ngan par gyur te /	
kha zas kyi tshad gnyis la brten nas kha dog	
rnam pa gnyis mngon te kha dog rnam pa gnyis	
yod pas / kva'i sems can /	
kho bo ni /	
kha dog dang ldan la /	
khyod ni /	
kha dog ngan pa yin no //	
zhes sems can gyis sems can la khyad du gsod par byed do //	
bdag cag kha dog gi mngon pa'i nga rgyal can	
rnams sdig pa mi dge ba'i chos de dag nyid	
blangs pa'i rgyus sa'i bcud de nub par gyur to	
// sa'i bcud de nub pa na /	
sa zhag kha dog phun sum tshogs pa; dri phun sum tshogs pa /	
ro phun sum tshogs pa byung bar gyur te /	
bdag cag de za zhing de zas su za ba las tshe ring zhing yun ring du gnas so //	
bdag cag las kha zas ches nyung du za ba gang yin pa de ni /	
kha dog dang ldan par gyur /	
kha zas ches mang du za ba gang yin pa de ni /	
kha dog ngan par gyur te /	
zas kyi tshad gnyis la brten nas kha dog rnam pa gnyis mngon no //	
kha dog @391a *//	
rnam pa gnyis yod pas /	
kva'i sems can /	
kho bo ni /	
kha dog dang ldan la /	
khyod ni /	
kha dog ngan pa yin no //	
zhes sems can gyis sems can la khyad du gsod par byed do //	
bdag cag kha dog gi mngon pa'i nga rgyal can	
rnams sdig pa mi dge ba'i chos de dag nyid	
blangs pa'i rgyus sa zhag de nub par gyur to	
// sa zhag de nub pa na /	
myu gu'i tshal kha dog phun sum tshogs pa /	
dri phun sum tshogs pa /	
ro phun sum tshogs pa byung bar gyur te /	
bdag cag de za zhing de zas su za ba las tshe ring zhing yun ring du gnas so //	
bdag cag rnams las kha zas ches nyung ngu za ba gang yin pa de ni /	
kha dog dang ldan par gyur /	
kha zas ches mang du za ba gang yin pa de ni /	
kha dog ngan par gyur te /	
zas kyi tshad gnyis la brten nas kha dog gi rnam pa gnyis mngon no //	
kha dog rnam pa gnyis yod pas /	
kva'i sems can /	
kho bo ni /	
kha dog dang ldan la /	
khyod ni /	
kha dog ngan pa yin no //	
zhes sems can gyis sems can la khyad du gsod par byed do //	
bdag cag kha dog gi mngon pa'i nga rgyal can	
rnams sdig pa mi dge ba'i chos de dag nyid	
blangs pa'i rgyus myu gu'i tshal de nub par gyur	
to // myu gu'i tshal de nub pa na /	
ma rmos ma btab pa'i 'bras s'a lu'i 'bru tshon bzhi pa /	
phub ma med pa /	
sbun pa med pa /	
shun pa med pa /	
dag pa /	
gtsang ma skyes te /	
de nub pa brngas na /	
nang skye @391b zhing smin par 'gyur /	
nang brngas na /	
nub skye zhing smin par 'gyur bas /	
brngas shing brngas kyang slar yang skye bas brngas par yang mi mngon te /	
bdag cag de za zhing zas su za ba las tshe ring zhing yun ring du gnas so //	
gang nas bdag cag gis ma rmos ma btab pa'i	
'bras s'a lu'i 'bru gsog 'jog gis yongs su longs	
spyod pas / zos pa de nas s'a lu de'i 'bras bu phub ma dang /	
sbun pa dang /	
shun pas g-yogs par gyur te /	
brngas shing brngas pa yang slar mi skye bas /	
brngas par yang mngon la /	
s'a lu yang sbubs sam /	
yal ga'i sbubs la yod par gyur pas /	
ma la bdag cag tshogs shing 'dus la zhing gzhal te mtshams bcad la 'di ni /	
khyed kyi'o //	
'di ni /	
nga'i 'o //	
zhes mu thug bre bar bya'o //	
zhes de rnams tshogs shing 'dus nas /	
zhing bgos te mtshams bcad mu thug bres so //	
go'u ta ma dag /	
'di ni /	
'jig rten du mu thug bre ba'i las kyi mtha' rnams byung ba'i rtsom pa dang po yin no //	
de yang chos kyis yin gyi /	
chos ma yin pas ma yin te /	
de la rgyal ba'i dbang po'i chos la 'di ni /	
chos kyi gtso bo yin no //	
de nas sems can zhig gis rang gi s'a lu	
yod bzhin du gzhan gyi s'a lu la ma byin	
par blangs so // sems can gzhan zhig gis /	
sems can des rang gi s'a lu yod bzhin du	
gzhan gyi s'a lu la ma byin par blangs pa	
mthong ngo // mthong nas sems can de la 'di skad ces smras so //	
kva'i sems can /	
khyod @392a *//	
rang gi s'a lu yod bzhin du gzhan gyi s'a lu la ma byin par ci'i phyir blang /	
kva'i sems can /	
song la khyod phyin chad de ltar ma byed cig /	
sems can des lan gnyis lan gsum du yang rang	
gi s'a lu yod bzhin du gzhan gyi s'a lu	
ma byin par blangs so //	
sems can des sems can de lan gnyis lan gsum	
du yang rang gi s'a lu yod bzhin du gzhan	
gyi s'a lu la ma byin par len pa mthong	
ngo // mthong nas sems can de la 'di skad ces smras so //	
kva'i sems can /	
khyod rang gi s'a lu yod bzhin du gzhan gyi	
s'a lu la ma byin par ci'i phyir blang zhes	
des de phar drangs /	
tshur drangs nas ji tsam na /	
'khor gyi nang du yang khrid de /	
shes ldan dag /	
sems can 'di rang gi s'a lu yod bzhin du /	
lan gnyis sam /	
lan gsum gyi bar du gzhan gyi s'a lu la ma byin par len to //	
zhes spyos so //	
de nas sems can de rnams kyis sems can de la 'di skad ces smras so //	
kva'i sems can /	
khyod rang gi s'a lu yod bzhin du gzhan gyi s'a lu la ma byin par ci'i phyir blang /	
kva'i sems can /	
song la khyod phyin chad de ltar ma byed cig /	
de nas sems can des sems can de rnams la 'di skad ces smras so //	
shes ldan dag /	
sems can 'dis bdag s'a lu'i phyir phar drangs /	
tshur drangs te /	
ji tsam na /	
'khor gyi nang du yang phyung nas spyos so //	
de nas sems can de rnams kyis sems can de la 'di skad ces smras so //	
kva'i sems can /	
@392b khyod kyis sems can la s'a lu'i phyir phar drangs /	
tshur drangs nas /	
ji tsam na 'khor gyi nang du yang phyung nas ci'i phyir spyo /	
kva'i sems can /	
khyod song la phyin chad de ltar ma byed cig /	
de nas sems can de rnams 'di snyam du sems te /	
shes ldan dag /	
s'a lu'i phyir phar 'dren /	
tshur 'dren cing /	
ji tsam na 'khor gyi nang du spyo ba yang snang bas /	
ma la bdag cag tshogs shing 'dus la bdag cag	
gi nang na sems can lhag par gzugs bzang ba	
/ lhag par blta na sdug pa /	
lhag par mdzes pa /	
lhag par bsod nams che bar grags pa gang yin pa de /	
bdag cag gi zhing rnams kyi bdag por bskos dang /	
des bdag cag chad pas gcad par bya ba rnams la ni /	
chad pas gcod par 'gyur /	
phan gdags par bya ba rnams la ni /	
phan 'dogs par 'gyur te /	
bdag cag gi zhing dag las 'khrungs pa gang yin	
pa de las chos bzhin du thog shas sbyin par	
bya'o // snyam nas de rnams 'tshogs shing 'dus te /	
de rnams kyi nang nas sems can lhag par gzugs bzang ba /	
lhag par blta na sdug pa /	
lhag par mdzes pa /	
lhag par bsod nams che bar grags pa gang yin pa de /	
zhing rnams kyi bdag por bskos te 'di skad ces /	
kye sems can /	
khyod tshur shog /	
kho bo cag las chad pas gcad par bya ba rnams la ni /	
chad pas chod cig /	
phan gdags par bya ba la ni /	
phan thogs shig /	
kho bo cag gi zhing dag las 'khrungs pa gang yin pa de las @393a *//	
khyod la kho bo cag gis chos bzhin du thog shas sbyin no //	
de de rnams la chad pas gcad par bya ba rnams la ni /	
chad pas gcod /	
phan gdags par bya ba rnams la ni /	
phan 'dogs par byed cing /	
de la de rnams kyis zhing dag las 'khrungs pa	
gang yin pa de las chos bzhin du thog shas	
'bul te / skye bo'i tshogs chen pos bkur cing mang pos bkur bas /	
mang pos bkur ba /	
mang pos bkur ba zhes grags so //	
zhing rnams kyi bdag por gyur pa na /	
nyams pa las skyob par byed pas /	
rgyal rigs /	
rgyal rigs zhes bya bar grags so //	
chos kyis skye rgu mgu bar byed cing tshul khrims nyams su blangs te gnas /	
shes rab nyams su blangs te gnas pas /	
rgyal po /	
rgyal po /	
zhes bya bar grags so //	
go'u ta ma dag /	
rgyal po mang pos bkur gyi tshe mi rnams kyi ming /	
sems can /	
sems can zhes bya bar gyur to //	
go'u ta ma dag /	
rgyal po mang pos bkur ba'i bu 'od mdzes zhes bya ste /	
go'u ta ma dag /	
rgyal po 'od mdzes kyi tshe mi rnams kyi ming /	
tshur shog /	
tshur shog /	
ces bya bar gyur to //	
'od mdzes kyi bu dge ba zhes bya ste /	
go'u ta ma dag /	
rgyal po dge ba'i tshe mi rnams kyi ming /	
sme ba can /	
sme ba can zhes bya bar gyur to //	
go'u ta ma dag /	
dge ba'i bu dge mchog ces bya ste /	
go'u ta ma dag /	
rgyal po dge mchog gi tshe mi rnams kyi ming /	
sprin mgrin /	
sprin mgrin zhes bya bar gyur to //	
dge @393b mchog gi bu gso sbyong 'phags zhes bya ste /	
go'u ta ma dag /	
rgyal po gso sbyong 'phags kyi tshe mi rnams kyi ming /	
ta la'i rkang /	
ta la'i rkang zhes bya bar gyur to //	
rgyal po gso sbyong 'phags kyi spyi bor sha rmen zhig skyes pa 'jam zhing shin tu mnyen te /	
dper na /	
shing bal gyi 'dab ma'am /	
ras bal gyi 'dab ma bzhin du cung zad kyang gnod pa mi skyed do //	
de smin nas brtol ba dang /	
khye'u gzugs bzang ba /	
blta na sdug pa /	
mdzes pa /	
skyes bu chen po'i mtshan sum cu rtsa gnyis kyis kun nas brgyan pa zhig byung ste /	
spyi bo las skyes pas /	
spyi bo skyes /	
spyi bo skyes zhes bya bar gyur to //	
gzhon nu byung ma thag tu rgyal po gso sbyong	
'phags kyi btsun mo drug khri'i nang du bkri ba	
dang / de thams cad kyi nu ma las 'o ma zags nas re res nga las nu /	
nga las nu zhes smras pas /	
nga las nu /	
nga las nu zhes bya bar grags so //	
go'u ta ma dag /	
rgyal po nga las nu gang gi tshe rgyal srid byed pa de'i tshe mi rnams sems par byed /	
'jal bar byed /	
nye bar rtog par byed do //	
de rnams bsam /	
gzhal /	
nye bar brtags nas bzo'i gnas dang /	
las kyi gnas tha dad pa dag byed du 'jug pas de na /	
de rnams yid las skyes /	
yid las skyes zhes bya bar grags so //	
go'u ta ma dag /	
rgyal po drug po 'di dag ni /	
tshe tshad med cing /	
tshe dpag tu med pa yin /	
bar sdom la /	
sems can tshur shog sme ba can /	
sprin mgrin dang ni de bzhin du //	
ta la'i rkang dang yid las skyes //	
sngon gyi de drug bsdus pa @394a *//	
yin //	
go'u ta ma dag /	
rgyal po nga las nu'i brla g-yas par sha rmen zhig skyes pa 'jam zhing shin tu mnyen te /	
dper na /	
shing bal gyi 'dab ma'am /	
ras bal gyi 'dab ma bzhin du cung zad kyang gnod pa mi skyed do //	
de smin nas brtol ba dang /	
khye'u gzugs bzang zhing blta na sdug pa /	
mdzes pa /	
skyes bu chen po'i mtshan sum cu rtsa gnyis kyis kun nas brgyan pa zhig byung ste /	
brla g-yas pa las skyes pas /	
ming mdzes pa /	
mdzes pa zhes bya bar gyur te /	
gzhon nu de rdzu 'phrul che zhing mthu che ba	
yin pas da dung yang gling bzhi la rgyal srid	
kyi dbang phyug la dbang byed du 'jug go /	
go'u ta ma dag /	
rgyal po mdzes pa'i brla g-yon par sha rmen zhig skyes pa 'jam zhing shin tu mnyen te /	
dper na /	
shing bal gyi 'dab ma'am /	
ras bal gyi 'dab ma bzhin du cung zad kyang gnod pa mi skyed do //	
de smin nas brtol ba dang /	
khye'u gzugs bzang zhing blta na sdug pa /	
mdzes pa /	
skyes bu chen po'i mtshan sum cu rtsa gnyis kyis kun nas brgyan pa zhig byung ste /	
brla g-yon pa las skyes pas /	
ming nye mdzes /	
nye mdzes zhes bya bar gyur to //	
gzhon nu de rdzu 'phrul che zhing mthu che ba yin pas /	
da dung yang gling gsum la rgyal srid kyi dbang phyug la dbang byed du 'jug go /	
go'u ta ma dag /	
rgyal po nye mdzes kyi rkang pa g-yas par sha	
rmen zhig skyes pa 'jam zhing shin tu mnyen te	
/ @394b dper na /	
shing bal gyi 'dab ma'am /	
ras bal gyi 'dab ma bzhin du cung zad kyang gnod pa mi skyed do //	
de smin nas brtol ba dang /	
khye'u gzugs bzang zhing blta na sdug pa /	
mdzes pa /	
skyes bu chen po'i mtshan sum cu rtsa gnyis kyis kun nas brgyan pa zhig byung ste /	
rkang pa g-yas pa las skyes pas /	
ming mdzes ldan /	
mdzes ldan zhes bya bar gyur to //	
gzhon nu de rdzu 'phrul che zhing mthu che ba yin pas /	
da dung yang gling gnyis la rgyal srid kyi dbang phyug la dbang byed du 'jug go /	
go'u ta ma dag /	
rgyal po mdzes ldan gyi rkang pa g-yon par sha	
rmen zhig skyes pa 'jam zhing shin tu mnyen te	
/ dper na /	
shing bal gyi 'dab ma'am /	
ras bal gyi 'dab ma bzhin du cung zad kyang gnod pa mi skyed do //	
de smin nas brtol ba dang /	
khye'u gzugs bzang zhing blta na sdug pa /	
mdzes pa /	
skyes bu chen po'i mtshan sum cu rtsa gnyis kyis kun nas brgyan pa zhig byung ste /	
rkang pa g-yon pa las skyes pas /	
ming nye mdzes ldan /	
nye mdzes ldan zhes bya bar gyur to //	
gzhon nu de rdzu 'phrul che zhing mthu che ba yin pas /	
da dung yang gling gcig la rgyal srid kyi dbang phyug la dbang byed du 'jug go /	
go'u ta ma dag /	
de ltar na /	
rgyal po mang pos bkur gyi bu 'od mdzes so //	
'od mdzes kyi dge ba'o //	
dge ba'i dge mchog go /	
dge mchog gi gso spyong 'phags so //	
gso sbyong 'phags kyi nga las nu'o //	
nga las @395a *//	
nu'i mdzes pa'o //	
mdzes pa'i nye mdzes so //	
nyes mdzes kyi mdzes ldan dang /	
mdzes ldan gyi nye mdzes ldan dang /	
bzang po dang /	
legs bzang dang /	
btang ba dang /	
btang zung dang /	
yan lag dang /	
yan lag shing rta dang /	
ngan spong dang /	
skal ldan shing rta dang /	
rgya mtsho dang /	
rgya mtsho'i bu dang /	
rgya mtsho chen po dang /	
sha ku ni dang /	
sha ku ni chen po dang /	
ku sha dang /	
nye ba'i ku sha dang /	
ku sha chen po dang /	
legs mthong dang /	
legs mthong chen po dang /	
rab thob dang /	
rab thob chen po dang /	
rab tu sgra bsgrags dang /	
rab tu sgra bsgrags chen po dang /	
'od byed dang /	
rtul phod dang /	
lhun po ldan dang /	
lhun po yod dang /	
'od zer dang /	
'od zer ldan dang /	
'od zer yod dang /	
kun nas 'od zer ro //	
go'u ta ma dag /	
kun nas 'od zer gyi bu dang /	
tsha bo dang /	
yang tsha dang /	
sum cha'i rgyud rgyal po brgya tham pa /	
yul gru 'dzin du byung ste /	
de rnams kyi tha ma ni /	
rgyal po dgra 'dul zhes bya ba byung ste /	
dgra 'dul bar byed pas /	
dgra 'dul /	
dgra 'dul zhes bya bar gyur to //	
go'u ta ma dag /	
rgyal po dgra 'dul gyi bu dang /	
tsha bo dang /	
yang tsha dang /	
sum tsha'i rgyud rgyal po lnga khri bzhi stong /	
yul dmag gis mi tshugs par byung ngo //	
de rnams kyi tha ma ni /	
rgyal po ma rgyal ba las rgyal ba zhes bya ba byung ste /	
ma rgyal ba las rgyal bar byed pas na /	
ma rgyal ba las rgyal ba /	
ma rgyal ba @395b las rgyal ba zhes bya bar grags so //	
go'u ta ma dag /	
rgyal po ma rgyal ba las rgyal ba'i bu dang /	
tsha bo dang /	
yang tsha dang /	
sum tsha'i rgyud rgyal po drug khri sum stong /	
yul w'a ra n'a sir byung ste /	
de rnams kyi tha ma ni /	
rgyal po bzod dka' zhes bya ba byung ngo //	
go'u ta ma dag /	
rgyal po bzod dka'i bu dang /	
tsha bo dang /	
yang tsha dang /	
sum tsha'i rgyud rgyal po brgyad khri bzhi stong /	
kim pi la'i grong khyer du byung ste /	
de rnams kyi tha ma ni /	
rgyal po tshangs sbyin zhes bya ba byung ngo //	
go'u ta ma dag /	
rgyal po tshangs byin gyi bu dang /	
tsha bo dang /	
yang tsha dang /	
sum tsha'i rgyud rgyal po sum khri nyis stong /	
glang po che'i grong khyer du byung ste /	
de rnams kyi tha ma ni /	
rgyal po glang pos sbyin zhes bya ba byung ngo //	
go'u ta ma dag /	
rgyal po glang pos sbyin gyi bu dang /	
tsha bo dang /	
yang tsha dang /	
sum tsha'i rgyud rgyal po lnga stong /	
yul rdo 'jog tu byung ste /	
de rnams kyi tha ma ni /	
rgyal po bal bu can zhes bya ba byung ngo //	
go'u ta ma dag /	
rgyal po bal bu can gyi bu dang /	
tsha bo dang /	
yang tsha dang /	
sum tsha'i rgyud rgyal po sum khri nyis stong /	
grong khyer brang gis nyal du byung ste /	
de rnams kyi tha ma ni /	
rgyal po tshan po che 'dul zhes bya ba byung ngo //	
go'u ta ma dag /	
rgyal po chen po che 'dul gyi bu dang /	
tsha bo dang /	
yang tsha dang /	
sum tsha'i rgyud rgyal po sum khri nyis stong /	
grong khyer ma rgyal ba las rgyal bar byung ste /	
de rnams kyi tha ma ni /	
rgyal po rgyal byin zhes bya ba byung ngo //	
go'u ta ma dag /	
rgyal @396a *//	
po rgyal byin gyi bu dang /	
tsha bo dang /	
yang tsha dang /	
sum tsha'i rgyud rgyal po sum khri nyis stong /	
grong khyer ku n+ya kub dzar byung ste /	
de rnams kyi tha ma ni /	
rgyal po rgyal sde zhes bya ba byung ngo //	
go'u ta ma dag /	
rgyal po rgyal sde'i bu dang /	
tsha bo dang /	
yang tsha dang /	
sum tsha'i rgyud rgyal po khri brgyad stong /	
grong khyer tsam par byung ste /	
de rnams kyi tha ma ni /	
rgyal po klu'i lha zhes bya ba byung ngo //	
go'u ta ma dag /	
rgyal po klu'i lha'i bu dang /	
tsha bo dang /	
yang tsha dang /	
sum tsha'i rgyud rgyal po nyi khri lnga stong /	
grong khyer ta la'i phreng du byung ste /	
de rnams kyi tha ma ni /	
rgyal po mi'i lha zhes bya ba byung ngo //	
go'u ta ma dag /	
rgyal po mi'i lha'i bu dang /	
tsha bo dang /	
yang tsha dang /	
sum tsha'i rgyud rgyal po khri nyis stong /	
grong khyer ta ma lir byung ste /	
de rnams kyi tha ma ni /	
rgyal po rgya mtsho'i lha zhes bya ba byung ngo //	
go'u ta ma dag /	
rgyal po rgya mtsho lha'i bu dang /	
tsha bo dang /	
yang tsha dang /	
sum tsha'i rgyud rgyal po khri brgyad stong grong khyer ba so'i grong du byung ste /	
de rnams kyi tha ma ni /	
rgyal po blo gros bzang po zhes bya ba byung ngo //	
go'u ta ma dag /	
rgyal po blo gros bzang po'i bu dang /	
tsha bo dang /	
yang tsha dang /	
sum tsha'i rgyud rgyal po nyi khri lnga stong /	
grong khyer rgyal po'i khab tu byung ste /	
de rnams kyi tha ma ni /	
rgyal po mun sel zhes bya ba byung ngo //	
go'u ta ma dag /	
rgyal po mun sel gyi bu dang /	
tsha bo dang /	
yang tsha dang /	
sum tsha'i rgyud @396b rgyal po brgya tham pa yang /	
grong khyer w'a ra n'a sir byung ste /	
de rnams kyi tha ma ni /	
rgyal po dbang phyug chen po'i sde zhes bya ba byung ngo //	
go'u ta ma dag /	
rgyal po dbang phyug chen po'i sde'i bu dang /	
tsha bo dang /	
yang tsha dang /	
sum tsha'i rgyud rgyal po brgyad khri bzhi stong /	
grong khyer rtsva can du byung ste /	
de rnams kyi tha ma ni /	
rgyal po rgya mtsho'i sde zhes bya ba byung ngo //	
go'u ta ma dag /	
rgya mtsho'i sde'i bu dang /	
tsha bo dang /	
yang tsha dang /	
sum tsha'i rgyud rgyal po stong yang /	
grong khyer gru 'dzin du byung ste /	
de rnams kyi tha ma ni /	
rgyal po dka' thub spyod ces bya ba byung ngo //	
go'u ta ma dag /	
rgyal po dka' thub spyod kyi bu dang /	
tsha bo dang /	
yang tsha dang /	
sum tsha'i rgyud rgyal po brgyad khri bzhi stong yang /	
grong khyer rtsva can du byung ste /	
de rnams kyi tha ma ni /	
rgyal po sa'i gdong zhes bya ba byung ngo //	
go'u ta ma dag /	
rgyal po sa'i gdong gi bu dang /	
tsha bo dang /	
yang tsha dang /	
sum tsha'i rgyud rgyal po 'bum yang /	
grong khyer w'a ra n'a sir byung ste /	
de rnams kyi tha ma ni /	
rgyal pos sa'i bdag po zhes bya ba byung ngo //	
go'u ta ma dag /	
rgyal po sa'i bdag po'i bu dang /	
tsha bo dang /	
yang tsha dang /	
sum tsha'i rgyud rgyal po 'bum yang /	
grong khyer dmag gis mi tshugs par byung ste /	
de rnams kyi tha ma ni /	
rgyal po sa 'dzin zhes bya ba byung ngo //	
go'u ta ma dag /	
rgyal po sa 'dzin gyi bu dang /	
tsha bo dang /	
yang tsha dang /	
sum tsha'i rgyud rgyal po brgyad khri bzhi stong /	
grong khyer mi thi lar byung ste /	
@397a *// de rnams kyi tha ma ni /	
rgyal po lha chen po zhes bya ba byung ngo //	
go'u ta ma dag /	
rgyal po lha chen po'i bu dang /	
tsha bo dang /	
yang tsha dang /	
sum tsha'i rgyud rgyal po brgyad khri bzhi stong yang /	
grong khyer mi thi lar drang srong gi tshangs par spyod pa la spyad de /	
de rnams kyi tha ma ni /	
rgyal po mu khyud ces bya ba byung ngo //	
mu khyud las 'bying ba dang sra ba'i mu khyud dang /	
rko ba dang /	
nye bar rko ba dang /	
rko ba yod pa dang /	
kun nas rko ba dang /	
gya nom snang dang /	
mnyam snang dang /	
thos pa'i sde dang /	
chos kyi sde dang /	
rtogs pa dang /	
rtogs pa chen po dang /	
rtogs pa'i sde dang /	
mya ngan med dang /	
mya ngan bral dang /	
brtan pa'i sde dang /	
dga' bas sbyar dang /	
glen bsal dang /	
skya rengs dang /	
phyogs kyi bdag po dang /	
rdul can dang /	
bde byed dang /	
kun dga' dang /	
me long gdong dang /	
skye pa dang /	
kun nas skyed pa dang /	
skye bo'i khyu mchog dang /	
bza' btung can dang /	
bza' btung mang po can dang /	
mi thub pa dang /	
gzhan gyis mi thub pa dang /	
gnas pa dang /	
shin tu gnas pa dang /	
stobs chen dang /	
stobs chen zhon dang /	
legs pa'i blo gros dang /	
rtan pa zhon dang /	
gzhu bcu pa dang /	
gzhu brgya pa dang /	
gzhu dgu bcu pa dang /	
gzhu bkra dang /	
gzhu sra dang /	
shing rta bcu pa dang /	
shing rta brgya pa dang /	
shing rta dgu bcu pa dang /	
shing rta khro bo dang /	
shing rta rgyal dang /	
shing rta sra ba'o //	
go'u ta ma @397b dag /	
rgyal po shing rta sra ba'i bu dang /	
tsha bo dang /	
yang tsha dang /	
sum tsha'i rgyud rgyal po bdun khri bdun stong /	
grong khyer kun tu snang bar byung ste /	
de rnams kyi tha ma ni /	
rgyal po nam mkha'i bdag po zhes bya ba byung ngo //	
go'u ta ma dag /	
rgyal po nam mkha'i bdag po'i bu klu mnyam skyong ngo //	
go'u ta ma dag /	
rgyal po klu mnyam skyong gi bu dang /	
tsha bo dang /	
yang tsha dang /	
sum tsha'i rgyud rgyal po brgya tham pa yang /	
grong khyer w'a ra n'a sir byung ste /	
de rnams kyi tha ma ni /	
rgyal po kri kri zhes bya ba byung ngo //	
de'i tshe ston pa de bzhin gshegs pa dgra bcom	
pa yang dag par rdzogs pa'i sangs rgyas rig pa	
dang zhabs su ldan pa /	
bde bar gshegs pa /	
'jig rten mkhyen pa /	
skyes bu 'dul ba'i kha lo sgyur ba bla na med pa /	
lha dang mi rnams kyi ston pa /	
sangs rgyas bcom ldan 'das 'od srung zhes bya ba 'jig rten du byung ste /	
de'i spyan sngar bcom ldan 'das byang chub sems dpa' ma 'ongs pa na /	
byang chub par bya ba'i phyir smon lam btab nas tshangs par spyod pa spyad de /	
dga' ldan gyi lha'i ris su skyes so /	
go'u ta ma dag /	
rgyal po kri kri'i bu legs skyes so //	
go'u ta ma dag /	
rgyal po legs skyes bu dang /	
tsha bo dang /	
yang tsha dang /	
sum tsha'i rgyud rgyal po brgya tham pa yang /	
grong khyer gru 'dzin du byung ste /	
de rnams kyi tha ma ni /	
rgyal po rna ba can zhes bya ba byung ngo //	
go'u ta ma dag /	
rgyal po rna ba can la bu gnyis te /	
go'u ta ma dang /	
bha ra dhva dza'o //	
@398a *// de gnyis las /	
go'u ta ma ni /	
mngon par 'byung bar dga'o //	
bha ra dhva dza ni /	
rgyal srid la mngon par dga'o //	
des /	
pha chos dang chos ma yin pas rgyal srid byed pa mthong nas des bsam pa /	
bdag yab 'das nas rgyal por 'gyur te /	
bdag gis kyang chos dang chos ma yin pas rgyal srid byas na /	
sems can dmyal bar gzhol bar 'gyur bas 'dir ci'i dus la bab ce na /	
khyim nas khyim med par rab tu 'byung bar bya'o //	
snyam du bsam nas rgyal po rna ba can gang	
na ba der song ste phyin pa dang rkang pa	
gnyis la gtugs te gsol ba btab pa /	
yab /	
mkhyen par mdzod cig /	
bdag ni /	
dad pas khyim nas khyim ma mchis par rab tu 'byung ngo //	
des smras pa /	
bu /	
gang gi phyir mchod sbyin mchod par byed pa dang /	
sbyin sreg sreg par byed pa dang /	
dka' thub spyod pa de dag ni /	
'di'i ched yin te /	
nga 'das nas rgyal srid lag mthil du 'ongs te rgyal po byed par 'gyur na /	
ci'i phyir rab tu 'byung /	
des smras pa /	
yab /	
bdag gis chos dang chos ma yin pas rgyal srid bgyid rngo mi thogs so //	
de lta bas na mkhyen par mdzod cig /	
rab tu 'byung ngo //	
de nas rgyal pos gal gyis bcu par shes nas gnang ngo //	
de'i tshe bsti gnas shig na drang srong mdog nag ces bya ba gnas so //	
de nas gzhon nu go'u ta ma rgyal pos gnang nas dga' zhing mgu la /	
dga' ba chen po dang /	
@398b yid bde ba skyes nas drang srong mdog nag gang na ba der song ste phyin pa dang /	
spyod lam dul bas rkang pa gnyis la phyag byas nas smras pa /	
drang srong chen po /	
bdag rab tu 'byung bar 'dod kyi /	
bdag rab tu phyung zhig /	
des de rab tu phyung ngo //	
drang srong mdog nag ni /	
'bras bu dang /	
rtsa ba dang /	
chu 'thung bas /	
de yang drang srong go'u ta ma /	
drang srong go'u ta ma zhes bya bar gyur to //	
ji tsam na /	
dus gzhan zhig na rgyal po rna ba can shi	
nas gzhon nu bha ra dhva dza pha'i rgyal srid	
kyi dbang phyug la dbang byed du bcug go /	
ji tsam dus gzhan zhig na drang srong go'u ta mas mkhan po la smras pa /	
mkhan po /	
dgon pa'i zas kyis 'tsho bar rngo mi thogs kyi /	
grong 'dabs su gnas par bgyi'o //	
des smras pa /	
bu /	
rung gi /	
grong ngam /	
dgon pa na gnas pa'i drang srong gis ni /	
mdor na dbang po srung ba yin gyi /	
khyod song la gru 'dzin gyi nye 'khor du lo ma'i spyil bu byos la 'dug cig /	
mkhan po /	
bka' bzhin 'tshal zhes smras nas /	
drang srong go'u ta ma gru 'dzin gyi nye 'khor	
du lo ma'i spyil bu byas te gnas so; ;de'i	
tshe grong khyer gru 'dzin na smad tshong ma bzang	
mo zhes bya ba dang /	
skyes bu g-yon can padma'i rtsa lag ces bya ba zhig gnas te /	
des de la dga' mgur spyod pa'i phyir gos dang	
rgyan bskur ro; ;des gos dang rgyan dag thogs nas	
chas pa las / yang mi gzhan zhig karsha pa	
na lnga brgya thogs pa zhig 'ongs nas bzang mo	
chas pa las / / dga' mgur spyad kyi tshur shog /	
des bsam pa /	
gal te @399a *//	
bdag song na karsha pa na lnga brgya yang mi 'thob la /	
khyim du 'ongs pa spangs te gzhan du 'gro ba 'di ni /	
legs pa ma yin no //	
snyam nas /	
des bu mo mngag gzhug ma la smras pa /	
song la padma'i rtsa lag la jo mo'i mchid nas re zhig bdag la skabs ma mchis te /	
slad kyis mchi'o //	
zhes smros shig /	
des de'i gan du song nas smras so //	
mi de yang bya ba mang po zhig yin pas	
de dang de dga' mgur spyad nas thun dang po	
nyid la song ngo //	
des bsam pa /	
nam tshod ring du yod pas de'i sems bdag gis bsrung bar nus so //	
snyam nas des /	
yang bu mo de la bsgo ba /	
padma'i rtsa lag gi gan du song la jo mo'i mchid nas sta gon bgyis lags na /	
skyed mos tshal gang du mchi zhes smros shig /	
des de'i gan du song nas smras pa dang /	
des smras pa /	
khyod kyi jo mo skad cig la skabs med /	
skad cig la skabs yod ce'am /	
bu mo de /	
de dang rigs mi 'phrod pa zhig pas des smras pa /	
rje'i sras /	
skabs ma mchis pa ni /	
ma lags mod kyi des khyod kyi gos dang rgyan	
dag gis skyes pa gzhan dang lhan cig dga' mgur	
spyad do // de'i 'dod chags kyi kun nas dkris	
pa gang yin pa de dang bral bar gyur cing	
gnod sems kyi kun nas dkris pa skyes te /	
de mi bzod pa skyes nas smras pa /	
bu mo /	
song la bzang mo la padma'i rtsa lag na re /	
skyed mos tshal ga ge mo zhig tu shog ces byos shig /	
des song nas bzang mo la smras pa dang /	
@399b de nas de skyed mos tshal du song ba dang /	
skyes bu g-yon can padma'i rtsa lag gis smras pa /	
khyod kho bo'i gos dang rgyan gyis skyes pa gzhan dang lhan cig dga' mgur spyod pa rigs sam /	
des smras pa /	
rje'i sras /	
de ni /	
bdag gis nongs te /	
'on kyang bud med ni /	
rtag tu skyon can lags pas bzod par mdzod cig /	
de nas de mi bzod pa skyes nas ral gri shubs nas phyung nas bsad do //	
de nas bu mo mngag gzhug mas jo mo bsad do //	
jo mo bsad do //	
zhes ku co'i sgra chen po bton pa skye bo'i tshogs kun gyis thos nas brgyugs pa dang /	
de tsam na bsti gnas de nyid na drang srong go'u ta ma gnas so //	
de nas skyes bu g-yon can padma'i rtsa lag de skrag nas /	
ral gri khrag can drang srong go'u ta ma'i mdun	
du bor nas skye bo'i tshogs chen po de nyid	
kyi nang du zhugs so //	
skye bo'i tshogs chen pos der ral gri khrag can mthong nas smras pa /	
rab tu byung ba 'dis bzang mo bsad do //	
zhes de nas drang srong go'u ta ma de bskor te /	
mi bzod pa skyes nas smras pa /	
kva'i rab tu byung ba /	
drang srong gi rgyal mtshan bzung nas 'di 'dra ba'i las byed dam /	
des smras pa /	
ci byas /	
de rnams kyis smras pa /	
bzang mo dang khyod lhan cig dga' mgur spyad nas de bsad do //	
des smras pa /	
kho bo'i sdig pa zhi bas las de mi byed do //	
zhes des zhi ba smras kyang /	
skye bo'i tshogs chen po des lag pa phyin kha	
log tu dam du bcings nas rgyal po la phul	
te / lha /	
rab tu byung ba 'dis bzang mo dang lhan cig dga' mgur spyad nas de @400a *//	
bkum lags so //	
rgyal po rnams ni /	
mi rtog pa yin pas /	
des smras pa /	
gal te de ltar gyur na /	
rab tu byung ba 'di ngas spangs kyi gsal zhing la shon cig /	
de nas rab tu byung ba me tog k'a ra b'i ra'i phreng ba mgul du btags shing /	
skyes pa gos sngon po gyon pa /	
lag na mtshon thogs pa rnams kyis yongs su bskor nas lam po che dang /	
tshong 'dus dang /	
bzhi mdo dang /	
sum mdo rnams su bsgrags pa'i sgor bsgrags te /	
grong khyer gyi lho phyogs kyi sgor phyung nas gson po nyid du gsal zhing la gshon no //	
de'i mkhan po mdog nag de /	
dus dus su de'i bsti gnas su 'gro ba yin pas /	
ji tsam du dus gzhan zhig na song ba las ma mthong nas /	
des phan tshun du btsal bar brtsams pa dang /	
ji tsam na /	
de gsal zhing la gshon par mthong nas /	
de /	
skad mi gsal zhing mig mchi mas gang la snying	
rje ba'i tshig gis dal bu dal bus smras pa	
/ kyi hud bu /	
'di ci zhig /	
des kyang skad mi gsal zhing yid chad la gnad	
du bab pa'i gnod pa'i tshor ba skyes shing gdungs	
pas smras pa / mkhan po /	
gzhan ci lags /	
las lags mod /	
des smras pa /	
bu /	
rma byung ba'am /	
gnod pa zhig ma byas grang /	
mkhan po /	
bdag gi lus kyis rma phyung gi /	
sems kyis ni /	
ma yin no //	
bu /	
ji ltar shes /	
mkhan po /	
bden pa gsol gyi /	
gson cig /	
bden pa dang /	
bden pa'i tshig gang gis bdag gi lus kyis rma phyung gi /	
@400b sems kyis ma yin na /	
bden pa dang /	
bden pa'i tshig des mkhan po'i pags pa'i mdog nag	
po gang yin pa de gser gyi kha dog tu	
gyur cig / bdag nyid chen po de /	
lhag pa'i bsam pa goms pa yin pas tshig smras	
ma thag tu drang srong mdog nag gi pags pa	
nag po mi snang zhing /	
gser gyi kha dog tu gyur to //	
kun tu drang srong mdog nag gser gyi kha dog tu gyur to //	
zhes sgra grags pas /	
de'i ming gser mdog ces bya bar gyur to //	
de ngo mtshar mchog tu gyur to //	
de nas drang srong go'u ta mas smras pa /	
mkhan po /	
bdag ni /	
'di nas shi 'phos nas 'gro ba ni /	
gang /	
skye ba ni /	
gang /	
tshe phyi ma ni /	
gang zhig lags /	
des smras pa /	
bram ze rnams na re /	
bu med pa la 'gro ba med do //	
zhes zer na /	
khyod kyis bu 'ga' bskyed pa lta yod dam /	
mkhan po /	
yab kyis rgyal srid kyi slad du spro ba bskyed pa na /	
bdag gzhon nu nyid du rab tu byung bas bud med kyi rgyus kyang ma 'tshal na /	
bdag gis bu bskyed pa lta ga la mchis /	
bu /	
gal te de lta na /	
sngon yul la spyad pa rje su dran par gyis shig /	
mkhan po /	
tshor ba drag pos nyen pas da ni /	
bdag gi gnad rnams chad cing tshig rnams bye ste /	
'gum pa gcig pu dran par bas na /	
ji ltar sngon gyi yul la spyad pa rjes su dran par 'gyur /	
de'i mkhan po mngon par shes pa thob pa yin pas /	
des rdzu 'phrul gyis rdzi char chen po sprul nas	
char pa'i thigs pas de'i lus la phog pa dang	
/ de nas char pa dang /	
rlung grang mos reg pas /	
sdug bsngal rnam par @401a *//	
mnan nas /	
des sngon gyi yul la spyad pa rjes su dran par bya bar brtsams so //	
gang gi tshe des 'khrigs pa'i 'dod chags rjes su dran par byas pa las /	
khu ba'i thigs pa gnyis khrag dang lhan cig ltung ngo //	
bsam gyis mi khyab pa'i gnas ni /	
bzhi ste /	
bdag sems pa dang /	
'jig rten sems pa dang /	
sems can rnams kyi las kyi rnam par smin pa sems pa dang /	
sangs rgyas rnams kyi sangs rgyas kyi yul sems pa'o //	
khu ba'i thigs pa de gnyis sgo nga gnyis su gyur nas /	
nyi ma shar ba'i dus kyi tshe /	
nyi ma'i 'od zer gyis smin nas rdol ba dang /	
khye'u gnyis shig byung nas /	
de dang ha cang yang mi ring ba'i bu ram shing gi tshal gseb der de gnyis bzhugs so ////	
'dul ba gzhi /	
bam po gya gcig pa /	
de nas nyi ma'i 'od zer shin tu tsha ba byung ste /	
nyi ma'i 'od zer gyis drang srong go'u ta ma gdungs nas shi'o //	
de nas drang srong gser mdog 'ongs nas shi ba mthong nas /	
des gsal shing gi nye 'khor du bltas na /	
sgo nga rdol ba'i khog pa gnyis shig 'dug nas	
de phan tshun rjes gcod cing bu ram shing gi	
tshal gseb tu zhugs pa las /	
ji tsam na khye'u gnyis shig mthong ngo //	
nges 'di gnyis su'i bu yin zhes bsam pa la zhugs pa dang /	
drang srong go'u ta ma'i yin par gyur nas /	
de nas de lhag par sdug pa skyes te /	
des de gnyis bsti gnas su khrid nas bsnun bsnyod de /	
de gnyis kyi ming btags pa /	
nyi ma shar ba'i @401b tshe nyi ma'i 'od zer gyis smin par byas pa las /	
'di gnyis skyes par gyur pas /	
de bas na nyi ma'i rigs yin pas nyi ma'i rigs /	
nyi ma'i rigs zhes bya bar gyur to //	
drang srong go'u ta ma'i bu yin pas ming gnyis pa go'u ta ma /	
go'u ta ma zhes bya bar gyur to //	
rang gi yan lag las skyes pas ming gsum pa yan lag skyes /	
yan lag skyes bya bar gyur to //	
bu ram shing gi tshal gseb nas rnyed pas ming bzhi pa bu ram shing pa /	
bu ram shing pa zhes bya bar gyur to //	
ji tsam dus gzhan zhig na rgyal po bha ra	
dhva dza bu med par shi nas blon po rnams	
'dus nas gros bya bar brtsams pa /	
shes ldan dag /	
da su zhig rgyal por dbang bskur bar bya /	
gzhan dag gis smras pa /	
'di'i gcen go'u ta ma drang srong rnams kyi nang du rab tu byung ste /	
rgyal srid 'di ni /	
de'i rigs rgyud du 'ongs pa yin pas de dbang bskur ro //	
de nas de rnams kyis gros byas nas drang srong	
gser mdog gi drung du song ste son pa dang	
/ rkang pa gnyis la gtugs nas smras pa /	
drang srong chen po /	
go'u ta ma gang khyed cag du mchis /	
des smras pa /	
khyed cag kho nas bsad do //	
de rnams kyis smras pa /	
drang srong chen po /	
bdag cag gis de mthong bar yang mi dran na /	
ji ltar bsad /	
kho bos dran par bya'o //	
ma nongs so //	
des de rnams dran par byas pa dang /	
smras pa /	
drang srong chen po /	
gal te de lta na /	
sdig pa spyod pa de ming tsam smos pa yang bsgrags pa ma yin gyi /	
zhog cig /	
des sdig pa'i las ci byas /	
'di @402a *//	
dang 'di'o //	
skyon med pa gnod pa mi byed pa des sdig	
pa'i las ma byas par khyed cag gis bsad do	
// de ltar ci mngon /	
des ji ltar gyur pa rgyas par smras pa dang /	
de rnams yid mi bde ba skyes nas smras pa /	
drang srong chen po /	
gal te de lta na /	
des ma lags kyi /	
bdag cag gis sdig pa'i las bgyis so //	
zhes de rnams de skad du gtam smra bar byed pa na /	
khye'u de gnyis kyang drang srong gi drung du 'ongs so //	
blon po rnams kyis smras pa /	
drang srong chen po /	
khye'u 'di gnyis su'i lags /	
des smras pa /	
de kho na'i bu'o //	
de rnams kyis smras pa /	
'di gnyis ji ltar skyes /	
'di gnyis kyi ming ci lags /	
des byung ba dang bcas par rgyas par smras pa /	
blon po rnams kyis thos te /	
mchog tu ngo mtshar skyes nas de rnams kyis drang	
srong de la gsol ba btab nas de gnyis las	
gzhon nu phu bo shos rgyal srid kyi dbang bskur	
bas dbang bskur ba las /	
de yang bu med par shi'o //	
de nas gcig shos nu bo dbang bskur nas de'i	
ming rgyal po bu ram shing pa zhes bya bar	
gyur to // go'u ta ma dag /	
rgyal po bu ram shing pa'i bu dang /	
tsha bo dang /	
yang tsha dang /	
sum tsha'i rgyud rgyal po bu ram shing pa brgya yang grong khyer gru 'dzin du byung ste /	
de rnams kyis tha ma ni /	
rgyal po bu ram shing pa 'phags skyes po zhes bya ba byung ngo //	
go'u ta ma dag /	
rgyal po bu ram shing pa 'phags skyes po la bu bzhi ste /	
skar mda' gdong @402b dang /	
lag rna dang /	
glang po che 'dul dang /	
rkang gdub can no //	
dus gzhan zhig na /	
de'i btsun mo dam pa shi nas de lag pa	
la 'gram pa gtad de sems khong du chud cing	
'dug go / blon po rnams kyis smras pa /	
lha /	
ci'i slad du phyag la zhal gtad de thugs mi dgyes shing bzhugs /	
des smras pa /	
nga yi btsun mo dam pa shi na /	
ci'i phyir sems khong du chud cing mi 'dug /	
lha /	
gal te de ltar na; nyi 'og gi rgyal po rnams la bu mo mchis na /	
lha /	
ci'i slad du lha'i btsun mo dam pa mi btsal /	
rgyal pos smras pa /	
gzhon nu 'di dag ni /	
rgyal srid mngon par 'dod pas phyir rgol ba 'di dag yod na /	
nga la su zhig bu mo ster bar 'gyur ba lta /	
dgongs shig dang /	
bdag cag gis btsal lo //	
ji tsam na /	
rgyal po gzhan zhig gi bu mo gzugs bzang ba /	
blta na sdug pa /	
mdzes pa /	
btsun mo dam par 'tshal ba yod pa de rnams	
kyis brtags te rgyal po de'i drung du dong nas	
/ de rnams kyis gcig nas gcig tu brgyud de rgyal po la rig par byas pa dang /	
rgyal pos bsgo ba /	
khug cig /	
de nas de rnams rgyal po'i spyan sngar dong nas	
rkang pa gnyis su gtugs te thog mar gtam byas	
nas 'dug go / gtam gyi skabs rnyed cing rgyal po'i zhal mthong nas smras pa /	
lha /	
bkra shis par gyur cig /	
bkra shis par gyur cig /	
rgyal pos smras pa /	
shes ldan dag /	
khyed ci gsol /	
rgyal po bu ram shing pa 'phags skyes po'i btsun mo dam pa gum nas de'i ched du @403a *//	
sras mo slong ngo //	
rgyal pos smras pa /	
'thab rir bab pa'i mchog yin pas rung na /	
'on kyang dam zhig bca' ste /	
gal te nga'i bu mo la khye'u zhig yod par	
gyur na; de gal te rgyal srid kyi dbang phyug	
la gzhag pa lta na /	
sbyin no //	
lha /	
bka' bzhin 'tshal /	
mchis la lha la snyan du gdags par gsol lo //	
zhes de rnams dong nas rgyal po bu ram shing	
pa 'phags skyes po la ji ltar gyur pa smras	
pa dang / rgyal pos smras pa /	
shes ldan dag /	
gzhon nu ches phu bor gyur pa rgyal srid la	
mngon par dga' ba rnams spangs te nu bo rgyal	
srid la 'jog pa de ni /	
'os pa ma yin no //	
lha /	
don 'di la nges pa ma mchis te /	
re zhig btsun mo blangs la /	
lha de dang lhan cig rtsed mo dang /	
dgyes pa dang /	
dgyes mgur spyod par mdzod cig dang /	
de la khye'u btsa' bar 'gyur ram /	
'on te bu mor 'gyur ram /	
ci ma mchis par 'gyur sus 'tshal /	
rgyal pos smras pa /	
shes ldan dag /	
gal te de lta na /	
dengs la longs shig /	
de rnams dong nas bsus te /	
ji tsam na rgyal po'i dpal gyi 'byor pa chen pos blangs nas /	
de yang rgyal pos mngon par 'dod par gyur te /	
de de dang lhan cig rtse bar byed /	
dga' bar byed /	
dga' mgur spyod par byed pa las /	
dus gzhan zhig na btsun mo sems can dang ldan par gyur to //	
de zla ba brgyad dam /	
dgur @403b 'das pa dang /	
khye'u gzugs bzang ba /	
blta na sdug pa /	
mdzes pa zhig btsas so //	
btsas nas de'i btsas pa'i btsas ston rgya cher byas te /	
khye'u 'di'i ming cir gdags zhes ming 'dogs par byed /	
blon po rnams kyis smras pa /	
lha /	
'di ltar /	
ma skyes pa nyid nas rgyal srid la mngon par dga' bas /	
de'i slad du khye'u'i ming rgyal srid dga' zhes bgyi'o //	
khye'u rgyal srid dga' ma ma brgyad la rjes su	
gtad de zhes bya ba nas rdzing na gnas pa'i	
padma bzhin du myur du skyed par byed do //	
zhes bya ba'i bar gong ma bzhin du'o //	
de rgyal tshab kyi rgyal srid la ma bzhag pa de'i zhang po rgyal pos thos nas /	
des de la pho nya btang ste tshig rtsub po dang bcas pa'i spring yig spring pa /	
khyod kyis sngon khas blangs shing dam bcas pa bzhin gal te byed na /	
de lta na legs /	
gal te de ltar ma byas na /	
khyod kyi mthu dang brtson 'grus kyis pha rol gnon pa gang yin pa des sdod cig /	
kho bo der 'ongs nas yul 'khor bur mar rlog go /	
rgyal po de mthu chen po ldan pa des thos nas skrag ste /	
blon po rnams bsags nas smras pa /	
shes ldan dag /	
nga la rgyal po des 'di skad ces springs na /	
de la ji ltar bsgrub par bya /	
des rnams kyis smras pa /	
lha /	
rgyal srid dga' rgyal tshab tu dbang bskur lags mod /	
des smras pa /	
shes ldan dag /	
gzhon nu ches phu bor gyur pa rgyal srid la	
mngon par dga' ba rnams spangs te nu bo rgyal	
srid kyi dbang bskur ba 'di ni /	
'os pa ma yin no //	
de rnams kyis smras @404a *//	
pa; lha /	
rgyal po de ni /	
stobs dang gzhon pa rgya che bas gal te 'dir mchis na /	
gdon mi 'tshal bar yul bur mar rlog pa gang lags pa'i gnas de mchis pas /	
rgyal srid dga' rgyal tshab kyi dbang phyug la dbang bgyid par dbang bskur la /	
gzhon nu de rnams ni /	
spyug tu gsol /	
rgyal pos smras pa /	
shes ldan dag /	
skyon med cing gnod pa ma byas pa'i gzhon nu rnams ji ltar spyug /	
lha /	
bdag cag ni /	
blon po lags te /	
lha la sman par bgyi ba lhur len pa lags pas /	
skyon ma mchis pa dang /	
nongs pa ma mchis pa yang spyug la /	
skyon mchis pa dang nongs pa bgyis pa ni /	
gzhog go /	
rgyal po btang snyoms su bzhag nas cang mi smra bar 'dug go /	
blon po rnams tshogs nas phan tshun du gros bya bar brtsams pa /	
shes ldan dag /	
thabs shig bsham par bya ste /	
des na rgyal bu gzhon nu rnams la thugs byung bar gyur pa zhig bya'o //	
zhes de nas de rnams kyis skyed mos tshal byi dor byas pa /	
ri mo sna tshogs bris par shin tu dri zhim po'i pog phor nye bar bzhag /	
dar gyi chun 'phyang mang po btags /	
me tog sna tshogs kyis dga' dga' ltar byas pa zhig byed du bcug go /	
de nas de rnams kyis blon po rnams kyis skyed	
mos tshal de byi dor byed pa rgyang ring po	
nas mthong nas gzhon nu rgod bag can de rnams	
skyed mos tshal gyi phyogs su dong ngo //	
blon po rnams kyis skyed mos tshal @404b byi dor byas nas sgor byung ba dang /	
gzhon nu rnams kyis dris pa /	
'di su'i skyed mos tshal /	
de rnams kyis smras pa /	
lha'i lags so //	
de nas slar log par brtsams pa dang /	
blon po rnams kyis smras pa /	
gzhon nu rnams nang du zhugs shig /	
ci'i phyir slar log /	
de rnams kyis smras pa /	
lha'i skyed mos tshal yin na /	
'dir 'jug tu ga la rung /	
blon po rnams kyis smras pa /	
lha'am gzhon nu rnams rol pa 'di la 'gal ba ci mchis /	
de rnams nang du zhugs te rtse bar brtsams so //	
blon po rnams kyis rgyal po la smras pa /	
lha /	
skyed mos tshal legs par byi dor bgyis lags kyi /	
lha gzigs pa'i dus la bab lags so //	
rgyal po chas pa dang /	
skyed mos tshal na ku tse'i sgra thos so //	
thos nas kyang blon po rnams la smras pa /	
shes ldan dag /	
skyed mos tshal na ku co'i sgra grags na /	
'di na su zhig 'dug /	
blon po rnams kyis smras pa /	
lha /	
gzhon nu rnams so //	
gal te de lta na /	
ngas gzhon nu rnams spangs so //	
blon po rnams kyis rkang pa gnyis la gtugs te smras pa /	
lha bzod bar mdzad cing gzhon nu rnams mi spang bar gsol /	
rgyal pos smras pa /	
de bzhin du bya'o //	
zhes gzhon nu de rnams spyug par chas pa dang /	
rgyal po'i rkang pa gnyis la gtugs nas smras pa /	
lha; gal te de lta na /	
bdag cag 'khor gyi skye bo mang po dang lhan cig mchi na /	
de ci nas kyang mi dgag pa de ltar bka' stsal pa'i rigs so //	
rgyal pos bsgo nas de rnams chas pa na /	
de @405a *//	
rnams la dga' ba'i pho brang 'khor gyi mi skye	
bo'i tshogs chen po dang de rnams lhan cig chas	
te / zhag bdun du grong khyer gru 'dzin gyi sgo phye nas skye bo'i tshogs rgyus so //	
blon po rnams kyis rgyal po la smras pa /	
lha /	
gal te grong khyer gyi sgo ma bkum na ring	
po mi thogs par gru 'dzin stongs par 'gyur ro	
// gal te de lta na sgo chod cig /	
de nas gzhon nu de rnams rang rang gi sring	
mo khrid nas mthar gyis ri bo gangs ri dang	
nye bar skal ldan shing rta'i 'gram /	
drang srong ser skya'i bsti gnas dang ha cang yang mi ring ba zhig tu phyin nas /	
de rnams kyis der lo ma'i spyil bu dag byas te gnas btab ste /	
ri dvags bsad cing bsad nas 'tsho bar byed cing /	
dus gsum du drang srong ser skya'i bsti gnas su 'dong bar byed do //	
lang tsho dang /	
dar la bab pa'i dregs pas zin pas 'dod chags kyis shin tu nyen te /	
sha dri ngan pa /	
skya bo seng seng por gyur to //	
ji tsam dus gzhan zhig na drang srong ser skyas de lta bu mthong nas dris pa //	
khyed cag ci'i phyir skya bo seng seng por gyur /	
de rnams kyis smras pa /	
drang srong chen po /	
bdag cag 'dod pa'i 'dod chags kyis shin tu nyen pas so //	
des smras pa /	
rang rang gi sring mo spongs la mas dben gyi sring mo rnams dang lhan cig 'dug cig /	
drang srong chen po /	
bdag cag gis de lta bu bgyir rung ngam /	
shes ldan dag /	
'di ltar /	
rgyal rigs rgyal srid stor pa rnams kyis rung ngo //	
de na de rnams drang srong gi @405b tshig ni /	
tshad ma yin no //	
snyam nas 'dod pa'i 'dod chags kyis nyen pas dga'	
ba dang mgu ba skyes te mas dben gyi sring	
mo rnams dang lhan cig rtse bar byed /	
dga' bar byed /	
dga' mgur spyod par byed do //	
de rnams dang de dag lhan cig rtse bar byed /	
dga' bar byed /	
dga' mgur spyod par byed pa na bu pho dang bu mo dag btsas te /	
de rnams chen por gyur pa dang /	
bsam gtan gyi tsher ma ni /	
sgra yin pas /	
drang srong ser skya sems rtse gcig pa nyid du ma btub nas des smras pa /	
shes ldan dag /	
mthong zin gyi /	
kho bo gzhan du 'gro'o //	
drang srong chen po /	
ci'i phyir /	
bsam gtan gyi tsher ma ni /	
sgra yin pas sems rtse gcig pa nyid du mi btub pas so //	
drang srong chen po /	
khyod 'di nyid na bzhugs shig /	
bdag cag gzhan du mchi na /	
'on kyang sa'i phyogs shig bdag cag la phob cig /	
shes ldan dag /	
rung ngo //	
drang srong bdag nyid chen po rnams ni /	
'dod pa bzhin yid la re ba 'grub pa yin pas /	
des gser gyi bya ma bum blangs te chu'i rgyun	
gyis grong khyer gyi rnam pa dag bris nas de	
rnams kyis grong khyer brtsigs so //	
drang srong ser skyas de rnams kyi gnas kyi phyir gzhi yongs su btang ngas ser skya'i gzhi /	
ser skya'i gzhi zhes bya bar gyur to //	
de rnams der 'phel bar gyur pas /	
skye bo'i tshogs chen por gyur te /	
dog pas 'phel che bar ma gyur to //	
lha rnams kyi sems kyis de rnams kyi sems shes nas phyogs gzhan zhig bstan pa dang de @406a *//	
rnams der dong ste /	
grong khyer gcig shos brtsigs nas lhas bstan /	
lhas bstan zhes bya bar gyur to //	
de nas de rnams tshogs shing 'dus nas phan tshun gros bya bar brtsams pa /	
shes ldan dag /	
gang gi phyir bdag cag spyug pa ni /	
rigs mnyam pa las chung ma blangs pa de las gyur gyi /	
de lta bas na /	
bdag cag las sus kyang rigs mnyam pa las chung ma blang par mi bya ste /	
gcig kho nas chog shes par bya'o //	
de rnams rigs mnyam pa gcig kho na las chung ma gcig len gyi /	
rigs mnyam pa las chung ma gnyis pa ni /	
mi len to //	
de nas dus gzhan zhig na rgyal po 'phags skyes	
po bu sdug pa rnams rjes su dran nas blon	
po rnams la smras pa /	
kye grong pa dag /	
gzhon nu de rnams da ltar ga na 'dug /	
de rnams kyis rgyas par smras pa /	
lhas nongs pa 'ba' zhig las spyugs pa las /	
de rnams rang rang gi sring mo khrid de 'di nas mchis pa na /	
gangs ri dang nye ba chu bo skal ldan shing rta'i 'gram /	
drang srong ser skya'i bsti gnas dang ha cang yang mi ring ba zhig tu gnas btab ste /	
rang rang gi sring mo spangs te mas dben gyi sring mo rnams dang lhan cig rtse bar bgyid /	
dga' bar bgyid /	
dga' mgur spyod par bgyid do //	
de rnams rtse bar bgyid /	
dga' bar bgyid /	
dga' mgur spyod par bgyid pa na /	
bu pho dang bu mo dag btsas so //	
grong pa dag /	
gzhon nu rnams kyis de ltar byed phod @406b dam /	
lha /	
rngo thogs lags so //	
de nas rgyal po bu ram shing pa 'phags skyes	
pos ro stod bsrangs nas lag pa g-yas pa brkyangs	
te ched du brjod pas brjod pa /	
kye ma /	
gzhon nu rnams ni /	
phod pa yin no //	
kye ma /	
gzhon nu rnams ni /	
shin tu phod pa yin no //	
zhes sems can dbang chen pos tshig tu phyung ste /	
kye ma /	
gzhon nu rnams ni /	
phod pa yin no //	
kye ma /	
gzhon nu rnams ni /	
shin tu phod pa yin no //	
zhes byas pas de rnams sh'akya zhes bya bar gyur to //	
de nas dus gzhan zhig na rgyal po bu ram	
shing pa 'phags skyes po shi nas rgyal srid dga'	
rgyal srid la dbang bskur to //	
de yang bu med par shi nas skar mda' gdong	
rgyal srid kyi dbang phyug la dbang byed du bcug	
go / de yang bu med par shi nas /	
lag rna rgyal por gyur to //	
de yang bu med par shi nas glang po che 'dul rgyal por gyur to //	
de yang bu med par shi nas /	
rkang gdub can rgyal por gyur to //	
de'i bu gnas 'jog go /	
go'u ta ma dag /	
gnas 'jog gi bu sa khyim mo //	
go'u ta ma dag /	
rgyal pos khyim gyi bu dang /	
tsha bo dang /	
yang tsha dang /	
sum tsha'i rgyud rgyal po lnga khri lnga stong /	
grong khyer ser skya'i gzhir byung ste /	
de rnams kyi tha ma ni /	
shing rta bcu pa dang /	
shing rta brgya pa dang /	
shing rta dgu bcu pa dang /	
shing rta khra bo dang /	
shing rta rgyal dang /	
brtan pa'i shing rta dang /	
gzhu bcu pa dang /	
gzhu brgya pa dang /	
gzhu dgu bcu pa dang /	
gzhu rgyal dang /	
gzhu bkra dang /	
gzhu brtan no //	
@407a *// go'u ta ma dag /	
gzhu brtan la bu gnyis te /	
seng ge 'gram dang /	
seng ge'i sgra'o //	
go'u ta ma dag /	
'dzam bu gling gi gzhu thogs ji snyed yod pa de rnams kyi nang na ni /	
seng ge'i 'gram mchog tu grags so //	
go'u ta ma dag /	
seng ge'i 'gram la bu bzhi ste /	
zas gtsang dang /	
zas dkar dang /	
bre bo zas dang /	
tshad med zas so //	
bu mo gtsang ma dang /	
dkar mo dang /	
bre bo ma dang /	
tshad med ma'o //	
zas gtsang la bu gnyis te /	
bcom ldan 'das dang /	
tshe dang ldan pa dga' bo'o //	
zas dkar la bu gnyis te /	
tshe dang ldan pa rgyal dang /	
sh'akya'i rgyal po bzang ldan no //	
bre bo zas la bu gnyis te /	
ming chen dang /	
tshe dang ldan pa ma 'gag pa'o //	
tshad med zas la bu gnyis te /	
tshe dang ldan pa kun dga' bo dang /	
lhas sbyin no //	
gtsang ma'i bu ni /	
legs par rab sad do //	
dkar mo'i bu ni /	
phreng ba can no //	
bre bo ma'i ni /	
bzang len no //	
tshad med ma'i dge 'phel lo //	
bcom ldan 'das kyi sras ni /	
sgra gcan zin yin te /	
go'u ta ma dag /	
mang pos bkur gyi rgyud /	
tshe dang ldan pa sgra gcan zin du rdzogs /	
srid pa'i phreng rgyun chad /	
skye ba'i 'khor zad de /	
da ni /	
yang srid pa med do //	
de nas bcom ldan 'das kyis tshe dang ldan pa	
mo'u dgal gyi bu chen po'i gtam rdzogs par mkhyen	
nas bzhengs te bzhugs so //	
bzhugs nas tshe dang ldan pa mo'u dgal gyi bu chen po la bka' stsal pa /	
mo'u dgal gyi bu /	
legs @407b so //	
legs so //	
mo'u dgal gyi bu /	
khyod kyis dge slong rnams kyi mdun du sh'akya rnams	
kyi sngon gyi rigs rgyud las brtsams nas chos kyi	
gtam smras pa yang khyod legs so //	
mo'u dgal gyi bu /	
yang khyod kyis sh'akya rnams kyi sngon gyi rigs rgyud	
las brtsams te chos kyi gtam rtag tu smros shig	
dang / des na /	
de rnams la yun ring po'i don dang /	
phan pa dang /	
bde bar 'gyur ro //	
de nas bcom ldan 'das kyis dge slong rnams la bka' stsal pa /	
dge slong dag /	
khyod kyis sh'akya rnams kyi sngon gyi rigs rgyud las brtsams pa'i chos kyi gtam chongs shig /	
zungs shig /	
lhogs shig /	
de ci'i phyir zhe na /	
dge slong dag /	
sh'akya rnams kyi sngon gyi rigs rgyud las brtsams pa'i chos kyi gtam ni /	
don dang ldan /	
chos dang ldan pa nas tshangs par spyod pa'i bar dang ldan pa yin te /	
dge slong dag /	
rigs kyi bu dad pas rab tu byung bas sh'akya	
rnams kyi sngon gyi rigs rgyud las brtsams pa'i chos	
kyi gtam gzung zhing klog pa'i rigs so //	
de nas ser skya'i gzhi'i sh'akya rnams bcom ldan 'das kyis gsungs pa la mngon par dga' ste /	
rjes su yi rang nas /	
bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas dong ngo //	
de'i tshe grong khyer ser skya'i gzhi na rgyal po	
seng ge'i 'gram zhes bya ba rgyal srid byed du	
'jug ste / 'byor pa dang rgyas pa dang /	
bde ba dang /	
lo legs pa /	
skye bo dang mi mang pos gang ba /	
'thab pa dang /	
'thab mo dang /	
rtsod pa dang /	
'gyed @408a *//	
pa dang /	
chom rkun med cing /	
nad rab tu zhi bar gyur pa /	
'bras dang /	
bu ram shing gi phreng ba dang /	
ba lang dang /	
ma he phun sum tshogs pa na bu gcig pa	
la sdug pa bzhin du rgyal srid skyong bar byed	
do // grong khyer lhas bstan du rgyal po legs	
par rab sad ces bya ba rgyal srid byed du	
do // 'jug ste / 'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos gang ba /	
'thab pa dang /	
'thab mo dang /	
rtsod pa dang /	
'gyed pa dang /	
chom rkun med cing /	
nad rab tu zhi bar gyur pa /	
'bras dang /	
bu ram shing gi phreng ba dang /	
ba lang dang /	
ma he phun sum tshogs pa na /	
bu gcig pa la sdug pa bzhin du rgyal srid skyong bar byed do //	
rgyal po legs par rab sad kyi btsun mo dam pa gzugs bzang ba /	
blta na sdug pa /	
mdzes pa /	
yul gyi bzang mo lumbi ni zhes bya ba yod do //	
lhas bstan na /	
khyim bdag phyug cing nor mang ba /	
longs spyod che ba /	
yongs su bzung ba yangs shing rgya che ba /	
rnam thos kyi bu'i nor dang ldan pa /	
rnam thos kyi bu la nor gyis 'gran pa zhig	
gnas pa de'i kun dga' ra ba me tog phun	
sum tshogs pa dang /	
'bras bu phun sum tshogs pa dang /	
chu phun sum tshogs pa dang /	
bya sna tshogs skad 'byin pas de'i kun dga' ra	
ba dga' dga' ltar 'dug pa der rgyal po dus	
dus su btsun mo'i 'khor dang lhan cig lhags nas	
de na dga' ba'i rtse mo @408b nyams su myong	
bar byed do // lumbi nis de mthong nas 'dod pa skyes te /	
des smras pa /	
lha /	
kun dga' ra ba 'di bdag la stsal du gsol /	
rgyal pos smras pa /	
kun dga' ra ba 'di khyim bdag gi yin na /	
ji ltar sbyin /	
gal te khyod la kun dga' ra ba dgos na /	
khyod kyi phyir de bas lhag par bzang ba gzhan zhig bya'o //	
de nas rgyal po legs par rab sad kyis lumbi	
ni'i ched du de bas khyad par du 'phags pa'i	
kun dga' ra ba zhig byed du bcug nas de'i	
ming lumbi ni'i tshal zhes bya bar gyur to //	
rgyal po seng ge'i 'gram la yun ring po nas kye ma'o //	
bdag gi rgyud la 'khor los bsgyur ba skyes par	
gyur kyang ci ma rung snyam pa'i bsam pa 'di	
yod do // rgyal po legs par rab sad la yun ring po nas kye ma'o //	
bdag ni /	
seng ge'i 'gram dang lhan cig gnyen du gyur kyang	
ci ma rung snyam pa'i bsam pa 'di yod do	
// ji tsam dus gzhan zhig na de btsun mo dang lhan cig rtse bar byed /	
dga' bar byed /	
dga' mgur spyod par byed pa las /	
dus gzhan zhig na btsun mo sems can dang ldan par gyur nas /	
de zla ba brgyad dam /	
dgu 'das pa na bu mo gzugs bzang ba /	
blta na sdug pa /	
mdzes pa /	
yan lag dang nying lag thams cad dang ldan pa zhig btsas so //	
btsas pa de'i gzugs bzang pos rgyal po legs par rab sad btsun mo 'khor dang bcas pa dang /	
lhas bstan na gnas pa'i skye ba'i tshogs rnams mchog	
tu ngo mtshar skyes te the tshom du gyur nas	
ci 'di @409a *// bu mo yin nam /	
'on te las sna tshogs pas sprul pa'i sgyu 'phrul yin snyam mo //	
de'i btsas pa'i btsas ston nyi ma bdun gsum nyi shu rtsa gcig tu rgya cher byas nas /	
bu mo 'di'i ming cir gdags zhes ming 'dogs par byed do //	
blon po rnams kyis smras pa /	
lha /	
lhas bstan na gnas pa'i skye bo'i tshogs lam po che dang /	
tshong 'dus dang /	
bzhi mdo dang /	
sum mdo rnams su gleng ba kha cig gi mchid nas ni /	
'di bu mo kho na lags te /	
sngon gyi las kyi rnam par smin pas gzugs bzang zhing kha dog phun sum tshogs par gyur to //	
zhes mchi'o //	
gzhan dag gi mchid nas ni /	
'di bu mo ma lags kyi /	
'o na ci zhe na /	
las sna tshogs pas sprul pa'i sgyu 'phrul lags so //	
zhes mchi lags pas /	
des bas na /	
bu mo'i ming sgyu 'phrul zhes gdags so //	
zhes de'i ming sgyu 'phrul zhes btags so //	
bu mo sgyu 'phrul ma ma brgyad la rjes su	
gtad de zhes bya ba nas chen mor gyur to	
// zhes bya ba'i bar gong ma bzhin du'o //	
de la mtshan mkhan rnams kyis lung bstan pa mtshan	
phun sum tshogs pa dang ldan pa'i bu zhig btsa'	
bar 'gyur zhing stobs kyi 'khor los bsgyur ba'i rgyal	
por 'gyur ro // zhes bstan to //	
yang de rtse bar byed /	
dga' bar byed /	
dga' mgur spyod par byed pa las /	
bu mo gzugs bzang ba /	
blta na sdug pa /	
mdzes pa /	
kha dog bzang po rgyas pa mchog dang ldan pa zhig btsas so //	
@409b de btsas pa na /	
grong khyer de dag thams cad snang ba rgya chen pos snang bar byas te /	
sgyu 'phrul ma ji lta ba bzhin du de'i gzugs	
bzang ba rnam pa thams cad du dpyad par mi	
nus so // de'i btsas pa'i btsas ston yang rgya cher byas nas /	
bu mo 'di'i ming cir gdags zhes ming 'dogs par byed do //	
blon po rnams kyis smras pa /	
sgyu 'phrul bas 'di lhag par gzugs bzang bas de bas na /	
sgyu 'phrul chen mo zhes bgyi bar gdags so //	
zhes btags so //	
de yang bskyed bsrings nas chen mor gyur pa dang /	
de la mtshan mkhan rnams kyis lung bstan pa /	
skyes bu chen po'i mtshan sum cu rtsa gnyis dang ldan pa zhig btsas par gyur te /	
de ni /	
'khor los bsgyur ba'i rgyal por 'gyur ro //	
zhes bstan to //	
rgyal po legs par rab sad kyis rgyal po seng ge'i 'gram la pho nya btang ste /	
bdag la bu mo gnyis shig btsas pa ni /	
sgyu 'phrul dang /	
sgyu 'phrul chen po lags te /	
de la gcig la ni /	
mtshan thams cad phun sum tshogs pa'i bu zhig btsa' bar 'gyur zhing /	
de ni /	
stobs kyi 'khor los bsgyur ba'i rgyal por 'gyur ro //	
zhes lung bstan to //	
gcig shos la ni /	
skyes bu chen po'i mtshan sum cu rtsa gnyis kyis brgyan pa'i bu zhig btsa' bar 'gyur zhing /	
de ni /	
'khor los bsgyur ba'i rgyal por 'gyur ro //	
zhes lung bstan gyi /	
'di gnyis las gang bzhed pa gzhon nu zas gtsang	
gi chung mar snoms shig seng ge'i 'gram gyis slar	
spring pa / gnyis ka yang gzhon nu la @410a *//	
dgos mod kyi /	
'on kyang chung ma 'dra ba gnyis gcig la gzhag par mi bya bas /	
gang la skyes bu chen po'i mtshan sum cu rtsa	
gnyis kyis brgyan pa'i bu zhig btsa' bar 'gyur zhing	
/ de yang 'khor los bsgyur ba'i rgyal por 'gyur ro //	
zhes lung bstan pa de /	
re zhig 'dod do //	
gcig shos kyang tshogs la brtag par bya'o //	
des de 'khor lnga brgya dang bkri'o //	
de'i tshe sh'akya rnams kyi phyir rgol ba skya seng	
zhes bya ba ri khrod pa dag cig yod nas	
sh'akya rnams 'dus te rgyal po seng ge 'gram gyi	
drung du song nas lha /	
skya seng ri khrod pa bdag cag la gnod pa bgyid kyi /	
grogs mdzad du gsol /	
des smras pa /	
shes ldan dag /	
kho bo rgas pas de rnams dang lhan cig g-yul sprad par mi nus so //	
lha /	
gzhon nu zas gtsang gtang du gsol /	
dam zhig bca' ste /	
gal te gzhon nu ji ltar 'dod pa'i dam pa zhig blangs pa de sbyin pa lta na /	
gtong ngo //	
de rnams kyis smras pa /	
lha /	
bka' bzhin 'tshal /	
stsal bar bgyi'o //	
rgyal pos dpung gi tshogs yan lag bzhi pa /	
gzhon nu zas gtsang la gtad nas /	
des ri khrod pa de rnams bcom /	
rab tu bcom ste /	
rmeg bta'o //	
de nas sh'akya rnams mgu nas rgyal po seng ge 'gram gyi drung du dong ste /	
lha /	
gzhon nus ri khrod pa rnams bcom /	
rab tu bcom ste /	
rmeg bta' lags pas /	
bdag cag glo ba dga' ba /	
gzhon nu mchog ci bzhed gsungs shig /	
dbul lo //	
shes ldan dag /	
sh'akya @410b rnams kyi khrims su bcas pa sus kyang mnyam pa las chun ma gzhag par mi bya'o //	
zhes bcas so //	
lha /	
ci khrims dral lam /	
des smras pa /	
lhag par shin tu bsdam gyi /	
dral bar mi bya na /	
'on kyang gzhon nu'i dam pa zhig slong ba ni /	
mnyam pa las chun ma blangs pa yin no //	
lha /	
rung gi de bzhin du mdzod cig /	
de nas seng ge'i 'gram gyis legs par rab sad la pho nya btang nas /	
kho bos tshogs la brtags zin gyi /	
bu mo gcig shos kyang bkri zhig /	
des de yang 'khor lnga brgya dang bkri ste /	
gzhon nu zas gtsang gis gnyis ka blangs so //	
ji tsam dus gzhan zhig na /	
rgyal po seng ge'i 'gram shi nas ser skya'i gzhi	
na rgyal po zas gtsang rgyal srid byed du 'jug	
ste / 'byor pa dang /	
rgyas pa dang /	
bde ba dang /	
lo legs pa /	
skye bo dang /	
mi mang pos gang ba /	
'thab pa dang /	
'thab mo dang /	
rtsod pa dang /	
chom rkun med cing nad rab tu zhi bar gyur pa dang /	
'bras dang /	
bu ram shing gi phreng ba dang /	
ba lang dang ma he phun sum tshogs pa na	
bu gcig pa la sdug pa bzhin du rgyal srid	
skyong bar byed do //	
de dus gzhan zhig na /	
btsun mo sgyu 'phrul chen mo dang lhan cig steng	
gi khang bzang gi gzhi skyes ba med par dong	
nas rol mos rtse bar byed /	
dga' bar byed /	
dga' mgur spyod par byed do //	
'di ni /	
chos nyid yin te /	
byang chub sems dpa' dga' ldan gyi gnas na bzhugs	
pa na 'jig rten la gzigs pa lngas gzigs par	
mdzad de / rigs la gzigs pa @411a *//	
dang /	
yul la gzigs pa dang /	
dus la gzigs pa dang /	
rgyud la gzigs pa dang /	
bud med la gzigs pa'o //	
byang chub sems dpa' rnams rgyu gang gis rigs la gzigs par mdzad ce na /	
byang chub sems dpa' dga' ldan gyi gnas na bzhugs pa ni /	
'di snyam du dgongs te /	
byang chub sems dpa' rnams rigs ji lta bu zhig tu nying mtshams sbyor ba len snyam na /	
bram ze'i rigs sam /	
rgyal rigs kyi rigs su yin la /	
de la res 'ga' ni /	
bram ze'i rigs btsun par bkur /	
res 'ga' ni /	
rgyal rigs te /	
da lta ni rgyal rigs btsun par bkur bar gzigs nas /	
ma la bdag la gzhan dag byang chub sems dpa' rigs ngan par nying mtshams sbyor ba blangs so //	
zhes gzhi 'dis kha zer bar mi 'gyur bar bdag	
gis rgyal rigs su nying mtshams sbyor ba blang bar	
bya'o // snyam mo //	
'di ltar /	
byang chub sems dpa' thog ma med pa'i dus nas	
smad par mi 'gyur pa'i las byas shing bsags pa	
dang / sangs rgyas bcom ldan 'das rnams ni /	
chos bshad pa 'bras bu med pa ma yin pas rgyu 'dis na /	
byang chub sems dpa' rnams rigs la gzigs par mdzad do //	
byang chub sems dpa' rnams rgyu gang gis yul la gzigs par mdzad ce na /	
byang chub sems dpa' dga' ldan gyi gnas na bzhugs pa ni /	
'di snyam du dgongs te /	
byang chub @411b sems dpa' rnams yul ji lta bu zhig tu nying mtshams sbyor ba len snyam na /	
'bras dang /	
bu ram shing dang /	
ba lang dang /	
ma he phun sum tshogs pa /	
slong mo pa brgya 'du ba /	
mtha' 'khob kyi skye bo med pa /	
dbus pa'i skye bo gnas pa'i yul gang yin par gzigs nas 'di snyam du dgongs te /	
dbus kyi yul 'di ni /	
bu ram shing gi phreng dang /	
'bras dang /	
ba lang dang /	
ma he phun sum tshogs pa /	
slong mo pa brgya 'du ba /	
mtha' 'khob kyi skye bo med pa /	
dbus pa'i skye bo gnas pa yin gyi /	
ma la bdag la gzhan dag byang chub sems dpa'	
yul mtha' 'khob rnams su nying mtshams sbyor ba blangs	
so // zhes gzhi 'dis kha zer bar mi 'gyur	
bar bdag gis yul dbus su nying mtshams sbyor snyam	
so // mo // 'di ltar /	
byang chub sems dpa' thog ma med pa'i dus nas	
smad par mi 'gyur ba'i las byas shing bsags pa	
dang / sangs rgyas bcom ldan 'das rnams ni /	
chos bshad pa 'bras bu med pa ma yin pas rgyu 'dis na /	
byang chub sems dpa' rnams yul la gzigs par mdzad do //	
byang chub sems dpa' rnams rgyu gang gis dus la gzigs par mdzad ce na /	
byang chub sems dpa' dga' ldan gyi gnas na bzhugs pa ni /	
'di snyam du dgongs te /	
byang chub sems dpa' rnams dus ci lta bu zhig	
tu 'dzam bu'i gling du nying mtshams sbyor ba len	
snyam na / skye rgyu'i tshe lo yar skyes pa	
na brgyad khri thub pa yan chad nying mtshams sbyor	
ba mi len la /	
mi rnams kyi tshe lo mar 'grib pa @412a *//	
na brgya thub pa man chad nying mtshams sbyor ba mi len no //	
byang chub sems dpa' rgyu gang gis mi rnams kyi	
tshe lo brgyad khri thub pa yan chad nying mtshams	
sbyor ba len par mi mdzad ce na /	
mi rnams tshe lo brgyad khri thub pa na /	
yid 'byung bar dka' zhing skyo bar bya bar dka' la /	
blun zhing dbang po rtul ba dang /	
bag med cing bde ba mang bas /	
bden pa rnams kyi snod du mi 'gyur ba'i phyir ro //	
mar 'grib pa lo brgya man chad du yang snyigs ma lnga po 'di lta ste /	
tshe'i snyigs ma dang /	
nyon mongs pa'i snyigs ma dang /	
sems can gyi snyigs ma dang /	
lta ba'i snyigs ma dang /	
dus kyi snyigs ma shas che ba yin pas /	
bdag la gzhan dag /	
byang chub sems dpas snyigs ma lnga shas che ba'i dus su nying mtshams sbyor ba blangs so //	
zhes gzhi 'dis kha zer bar mi 'gyur ro //	
snyam mo //	
'di ltar /	
byang chub sems dpa' thog ma med pa'i dus nas	
smad par mi 'gyur ba'i las byas shing bsags pa	
dang / sangs rgyas bcom ldan 'das rnams ni /	
chos bshad pa 'bras bu med pa ma yin pas /	
rgyu 'dis na /	
byang chub sems dpa' rnams dus la gzigs pa yin no //	
byang chub sems dpa' rnams rgyu gang gis rgyud la gzigs par mdzad ce na /	
byang chub sems dpa' dga' ldan gyi gnas na bzhugs pa ni /	
'di snyam du dgongs te /	
byang chub sems dpa' rnams rgyud ci 'dra ba zhig tu nying mtshams sbyor ba len snyam na /	
@412b rigs gang zhig btsun par bkur zhing ma mes dang /	
pha mes zung bdun gyi bar spyod pa la skyon	
med pa yin par gzigs nas de 'di snyam du	
dgongs te / sh'akya'i rigs rgyud 'di ni /	
btsun par bkur ba yin zhing /	
mang pos bkur ba nas bzung ste spyod pa skyon med pa yin gyi /	
ma la bdag la gzhan dag /	
byang chub sems dpas rgyud ngan pa las nying mtshams sbyor ba blangs so //	
zhes gzhi 'dis kha zer bar mi 'gyur bar bdag	
gis rgyal po zas gtsang gi rgyud du nying mtshams	
sbyor ba blang ngo //	
snyam mo //	
'di ltar /	
byang chub sems dpas thog ma med pa'i dus nas	
smad par mi 'gyur ba'i las byas shing bsags pa	
dang / sangs rgyas bcom ldan 'das rnams ni /	
chos bshad pa 'bras bu med pa ma yin pas /	
rgyu 'dis na /	
byang chub sems dpa' rnams rgyud la gzigs par mdzad do //	
byang chub sems dpa' rnams rgyu gang gis bud med la gzigs par mdzad ce na /	
byang chub sems dpa' dga' ldan gyi gnas na bzhugs pa ni /	
'di snyam du dgongs te /	
byang chub sems dpa' rnams bud med ci 'dra ba	
zhig gi rum du nying mtshams sbyor ba len snyam	
na / bud med gang zhig gzugs bzang mo dang ldan pa /	
tshul dang ldan pa /	
rigs dang ldan pa /	
rgod bag can ma yin la /	
rigs 'phel bar 'gyur zhing /	
sngon gyi sangs rgyas rnams la /	
kye ma /	
bdag sangs rgyas kyi yum du gyur cig ces smon lam btab ba dang /	
byang chub sems dpa' zla ba bcur rum du 'dzin nus pa dang /	
rang gi don yang @413a *//	
nyams par mi byed pa yin par gzigs nas 'di snyam du dgongs te /	
sgyu 'phrul chen mo 'di ni /	
ma mes dang /	
pha mes zung bdun gyi bar spyod pa la skyon med cing gzugs dang ldan pa dang /	
tshul dang ldan pa dang /	
rgod bag can ma yin pa dang /	
rigs 'phel bar 'gyur ba dang /	
byang chub sems dpa' rum du zla ba bcur 'dzin nus pa dang /	
rang gi don yang mi nyams pa 'di ltar sgyu 'phrul chen mos sngon sangs rgyas rnams la /	
kye ma bdag sangs rgyas kyi yum du gyur cig /	
ces smon lam btab pa yang yin pas /	
bdag la gzhan dag /	
byang chub sems dpa' mtshan ngan pa dang ldan pa'i	
bud med kyi rum du nying mtshams sbyor ba blangs	
so // zhes gzhi 'dis kha zer bar mi 'gyur ro //	
snyam mo //	
'di ltar /	
byang chub sems dpas smad par mi 'gyur ba'i las byas shing bsags pa dang /	
sangs rgyas bcom ldan 'das rnams ni /	
chos bshad pa 'bras bu med pa ma yin pas rgyu 'dis na /	
byang chub sems dpa' rnams bud med la gzigs par mdzad do //	
de nas byang chub sems dpas gzigs nas 'dod pa	
na spyod pa'i lha'i ris drug la lan gsum du	
bsgrags pa / grogs po dag /	
dga' ldan gyi ris 'di nas nga shi 'phos te /	
mi rnams kyi nang du rgyal po zas gtsang gi	
chung ma dam pa'i rum du nying mtshams sbyor ba	
blangs la / de'i bur gyur te bdud rtsi rtogs par bya'i /	
khyed cag las gang dag bdud rtsi don @413b du	
gnyer ba de phal cher yul dbus su nying mtshams	
sbyor pa longs shig /	
de skad ces bka' stsal pa dang /	
dga' ldan gyi ris kyi lha rnams kyis byang chub sems dpa' la 'di skad ces gsol to //	
byang chub sems dpa' mkhyen par mdzod cig /	
da ltar 'jig rten ni sdig pas gos pa /	
skye rgu ma rung ba'i bsam pa can /	
'dzam bu gling rtog ge pa drug dang /	
rjes su sgrog pa drug dang /	
snyoms par 'jug pa drug gis dkrugs pa lags so //	
de la rtog gi ba drug gang zhe na /	
'di lta ste /	
'od srung rdzogs byed dang /	
kun tu rgyu gnag lhas kyi bu dang /	
smra 'dod kyi bu mo'i bu yang dag rgyal ba can dang /	
mi pham skra'i la ba can dang /	
ka ta'i bu nog can dang /	
gcer bu pa gnyen gyi bu'o //	
rjes su sgrog pa drug gang zhe na /	
'di lta ste /	
bram ze rgyus brgal dang /	
bram ze gnas rdeg dang /	
bram ze bzang ldan dang /	
bram ze tshangs pa'i tshe dang /	
bram ze padma'i snying po dang /	
bram ze dmar po'o //	
snyoms par 'jug pa drug gang zhe na /	
'di lta ste /	
rangs byed kyi bu lhag spyod dang /	
sgyu rtsal shes kyi bu ring 'phur dang /	
kun tu rgyu legs bzang dang /	
bram ze'i khye'u rgyal dang /	
drang srong ma bcings pa dang /	
lteng rgyas 'od srung ral pa can no //	
'dir ni /	
chos mnyan pa'i slad du byang chub sems dpa'i gdan dpag tshad bcu gnyis pa bsham par bgyi zhing /	
bdag cag 'di snyam du /	
bdag cag la dga' ldan gyi gnas na byang chub sems dpa' bzhugs pas chos bshad de /	
chos de bdag @414a *//	
cag gis thos nas /	
ci nas kyang bdag cag gi yun ring po'i don dang /	
sman pa dang /	
bde bar 'gyur ba de lta de ltar sgyur par bgyid par sems lags so //	
de skad ces smras pa dang /	
byang chub sems dpas dga' ldan gyi ris kyi lha rnams la 'di skad ces smras so //	
grogs po dag /	
de'i phyir rol mo'i cha byad thams cad rdungs shig /	
dga' ldan gyi ris kyi lha rnams kyis rol mo'i cha byad thams cad brdungs pa dang /	
byang chub sems dpas kyang dung bus te smras pa /	
grogs po dag /	
'di la sgra lhag par gang che /	
bcom ldan 'das /	
dung gi sgra lags so //	
grogs po dag /	
ji ltar dung gi sgras rol mo'i cha byad thams	
cad zil gyis mnan te gnas pa de bzhin du	
ngas kyang 'dzam bu'i gling du song la rtog ge	
pa drug dang / rjes su sgrog pa drug dang	
snyoms par 'jug pa drug zil gyis mnan nas bdud	
rtsi rtogs par bya ste /	
bdud rtsis 'gro ba tshim par bya'o //	
mi rtag pa'i dung 'bud par bya'o //	
stong pa nyid kyi rnga brdung bar bya'o //	
bdag med pa'i seng ge'i sgra bsgrag par bya'o //	
zhes smras nas tshigs su bcad de smras pa /	
seng ge gcig gis gcan gzan tshogs ni du ma 'joms //	
rdo rje gcig gis brag gi rtse mo du ma 'jig /	
brgya byin gcig gis lha ma yin dbang du ma 'joms //	
nyi ma gcig gis mun pa du ma rnam par sel //	
grogs po dag /	
khyed cag las gang bdud rtsi don du gnyer ba	
de yul dbus kyi grong khyer chen po drug tu	
nying mtshams @414b sbyor ba longs shig /	
de nas lha rnams kyi dbang po brgya byin 'di snyam du sems te /	
byang chub sems dpa' bcom ldan 'das 'di ni /	
btsun mo sgyu 'phrul chen mo'i lhums su nying mtshams sbyor pa len par bzhed kyi /	
ma la bdag gis de la gzi brjid bsgrub par bya /	
lhums kyang sbyang bar bya'o //	
snyam nas /	
lha rnams kyi dbang po brgya byin gyis btsun mo	
sgyu 'phrul chen mo la gzi brjid bsgrubs shing lhums	
kyang gtsang bar byas so //	
de nas byang chub sems dpa' dga' ldan gyi gnas na bzhugs pa gzigs pa lngas gzigs te /	
'dod pa na spyod pa'i lha drug la lan gsum	
du bsgrags nas nam gyi gung thun la glang po	
cher bstan te / btsun mo sgyu 'phrul chen mo'i lhums su zhugs so //	
smras pa /	
'gro ba yongs su bskyab phyir dam bzhes na //	
lha rnams la bsgo de nas shi 'phos te //	
nang par sprin rum nyi ma gsar 'char ltar //	
de ni bu ram shing pa'i lhums zhugs so //	
'di ltar /	
sgyu 'phrul chen mos rmi lam bzhi rmis pa /	
glang po che dam pa dkar po mche ba drug	
pa zhig bdag gi rum dral nas zhugs ba dang	
/ steng gi nam mkha' la 'gro ba dang /	
ri brag chen po la 'dzeg pa dang /	
bdag la skye bo'i tshogs chen po phyag byed pa'o //	
des rgyal po zas gtsang la smras pa dang /	
rgyal pos blon po rnams la bsgo ba /	
shes ldan dag /	
rmi lam ston mkhan dang /	
mtshan mkhan gyi bram ze rnams khug cig /	
de dag gis rmi lam ston mkhan dang /	
mtshan mkhan gyi bram ze rnams bkug pa dang /	
de nas rgyal pos @415a *//	
de rnams la rmi lam bsnyad pa las /	
de rnams kyis smras pa /	
lha /	
bstan bcos las ji ltar g-yar sngar bab pa dang sbyar na /	
sras skyes bu chen po'i mtshan sum cu rtsa gnyis kyis brgyan pa zhig bltams par 'gyur te /	
gal te khyim pa khyim na gnas par gyur na /	
'khor los bsgyur ba'i rgyal por 'gyur ro //	
gal te skra dang kha spu bregs nas gos ngur	
smrig bgos te dad pa yang dag pa kho nas	
khyim nas khyim med par rab tu byung bar gyur	
na / de bzhin gshegs pa dgra bcom pa yang	
dag par rdzogs pa'i sangs rgyas zhes bya bar 'jig	
rten du sgra rnam par grags par 'gyur ro //	
bar sdom la /	
'chi 'pho lha dang rin po che //	
zur brgyad dub dang brtul zhugs brtan //	
chos nyid kyis /	
gang gi tshe byang chub sems dpa' dga' ldan gyi	
lha'i ris nas shi 'phos te yum gyi lhums su	
zhugs pa de'i tshe sa chen po 'di shin tu	
g-yos par gyur / 'jig rten 'di thams cad snang ba rgya chen pos gsal bar gyur cing /	
'jig rten na 'jig rten gyi bar gyi mun pa /	
mun nag /	
smag tu rgyu pa gang du nyi ma dang zla ba 'di ltar rdzu 'phrul che ba /	
'di ltar mthu che ba dag gis kyang 'od kyis	
snang bar mi nus pa de dag kyang de'i tshe	
snang brgya chen pos gsal bar gyur to //	
der sems can gang dag skyes pa de dag rang	
gi lag pa brkyang pa yang mi mthong ba las	
/ de rnams snang ba des sems can gcig gis gcig mthong nas shes ldan dag /	
sems can @415b gzhan yang 'dir skyes so //	
shes ldan dag /	
sems can gzhan yang 'dir skyes so //	
zhes bya bar shes so //	
chos nyid kyis /	
gang gi tshe byang chub sems dpa' bcom ldan 'das	
yum gyi lhums su zhugs pa de'i tshe lha rnams	
kyi dbang po brgya byin gyis /	
de la mi'am mi ma yin pa sus kyang 'tshe	
bar mi 'gyur bar lha'i bu bzhi yum gyi srung	
mar 'jog pa ni /	
lag na ral gri dang /	
lag na mdung dang /	
lag na mdung thung dang /	
lag na mda' bo che'o //	
chos nyid kyis /	
gang gi tshe byang chub sems dpa' yum gyi lhums na bzhugs pa ni /	
mdzod kyi nang du rdzas bzhag pa bzhin du mngal gyi dri ma dang /	
sha ma'i dri ma dang /	
khrag gi dri ma dang /	
mi gtsang ba gang yang rung ba sna tshogs kyis ma sbags so //	
dper na /	
nor bu rin po che ka shi'i ras kyis mi gos pa dang /	
ka shi'i ras kyang nor bu rin po ches mi gos pa de bzhin du gang gi tshe /	
byang chub sems dpa' yum gyi lhums na bzhugs pa na /	
mdzod kyi nang du rdzas bzhag pa bzhin du mngal gyi dri ma dang /	
sha'i dri ma dang /	
khrag gi dri ma dang /	
mi gtsang ba gang yang rung ba sna tshogs kyis ma sbags so //	
chos nyis kyis /	
gang gi tshe byang chub sems dpa' bcom ldan 'das	
yum gyi lhums na bzhugs pa de'i tshe yum gyi	
lhums na de dag thams cad yongs su rdzogs pas	
bzhugs pa mthong ngo //	
dper na /	
bee d'urya zur brgyad pa /	
bzang po'i rigs dang ldan pa /	
dang ba /	
gsal ba /	
dri ma med pa /	
tshon skud sna lnga /	
sngon po dang /	
ser po @416a *//	
dang /	
dmar po dang /	
dkar po dang /	
leb rgan la brgyus pa de /	
skyes bu mig dang ldan pas mthong na /	
'di ni /	
skud pa'o //	
'di ni /	
nor bu'o //	
skud pa 'di la nor bu brgyus pa yin no //	
zhes shes pa de bzhin du byang chub sems dpa'	
bcom ldan 'das gang gi tshe yum gyi lhums na	
bzhugs pa de'i tshe /	
yum gyi lhums na de thams cad yongs su rdzogs pas bzhugs pa mthong ngo //	
chos nyid kyis /	
gang gi tshe byang chub sems dpa' bcom ldan 'das yum gyi lhums na bzhugs pa de'i tshe /	
de'i yum 'di lta ste /	
byang chub sems dpa' 'dzin pas lus ngal ba'am lus dub par 'gyur ba med do //	
chos nyid kyis /	
gang gi tshe byang chub sems dpa' bcom ldan 'das yum gyi lhums na bzhugs pa de'i tshe /	
yum deng phan chad ji srid 'tsho'i bar du brtul zhugs lnga'i gzhi blangs par gyur te /	
ji srid 'tsho'i bar du srog gcod pa spangs te srog gcod pa las slar ldog go /	
ma byin par len pa dang /	
mi tshangs par spyod pa dang /	
brdzun du smra ba dang /	
sbyar ba'i chang dang /	
'bru'i chang myos par 'gyur ba bag med pa'i gnas spangs te /	
sbyar ba'i chang dang /	
'bru'i chang myos par 'gyur ba bag med pa'i gnas las slar ldog par byed do //	
srog mi gcod dang ma byin mi len dang //	
brdzun du mi smra chang la mi brkam dang //	
'khrig pa'i mi tshangs spyod pa spong ba 'di //	
'di ni don grub yum gyi chos nyid yin /	
chos @416b nyid kyis /	
gang gi tshe byang chub sems dpa' bcom ldan 'das	
yum gyi lhums na bzhugs pa de'i tshe de'i yum	
'di lta ste / skyes pa rnams la 'dod pa dang ldan pa'i yid gtod pa med do //	
nyon mongs rnams la chags par mi 'gyur zhing //	
de ni 'dod rgyus sems gdungs mi 'gyur la //	
de yul 'dod pa'i yon tan ldan pa yi //	
skyes pa rnams la sems ni gtod pa med //	
sgyu 'phrul chen mo 'dod pa skyes pa /	
kye ma /	
bdag gis rgya mtsho chen po bzhi'i chu btung ngo //	
snyam nas /	
des rgyal po zas gtsang la smras pa dang /	
rgyal po zas gtsang gis mtshan mkhan rnams la smras pa /	
ci'i phyir btsun mo 'di lta bu'i 'dod pa skye /	
mtshan mkhan rnams kyis /	
lha /	
btsun mo la sras skyes bu chen po'i mtshan sum	
cu rtsa gnyis kyis sku brgyan pa zhig bltams par	
'gyur te / de rab tu byung nas shes bya'i mtsho mtha' dag 'thung bar 'gyur ro //	
zhes lung bstan to //	
rgyal pos smras pa /	
gal te 'di la mtsho chen po'i chu ma blud na cir 'gyur /	
sras yan lag ma tshang ba zhig btsas par 'gyur ro //	
rgyal pos smras pa /	
nga ming zas gtsang ma zhes bya ba'i bu yan lag ma tshang bar bya'am /	
de'i tshe grong khyer ser skya'i gzhi na kun tu	
rgyu mig dmar zhes bya ba mig 'phrul la byang	
ba zhig 'dug pa de /	
rgyal pos bkug nas bsgo ba dang /	
des de steng gi khang bzang gi gzhi na 'dug	
pa la rgya mtsho chen po bzhi bstan te chu	
blud pa dang de'i 'dod pa skyes pa gang yin	
pa de dang bral bar gyur to //	
gzhan yang de'i 'dod @417a *//	
pa skyes pa /	
kye ma /	
btson thams cad thar par bya'o //	
snyam pa dang /	
rgyal pos btson thams cad thar par byas nas de'i	
'dod pa gang yin pa de dang bral bar gyur	
to // gzhan yang de'i 'dod pa skyes pa /	
kye ma /	
sbyin pa dag sbyin /	
bsod nams dag bya'o //	
snyam pa dang /	
rgyal pos sbyin pa dag byin /	
bsod nams dag byas nas /	
de'i 'dod pa skyes pa gang yin pa de dang bral bar gyur to //	
gzhan yang de'i 'dod pa skyes pa /	
kye ma /	
bdag skyed mos tshal blta'o //	
snyam pa dang /	
rgyal pos skyed mos tshal bstan nas de'i 'dod pa	
skyes pa gang yin pa de dang bral bar gyur	
to // gzhan yang de'i 'dod pa skyes pa /	
kye ma /	
bdag skyed mos tshal du 'dug par bya'o //	
snyam pa dang /	
rgyal po legs par rab sad la lumbi ni'i tshal zhes bya ba'i skyed mos tshal yod nas /	
de la rgyal po zas gtsang gis spring ba /	
khyod kyi bu mo skyed mos tshal du 'gro bar 'dod kyi /	
skyed mos tshal gyi byi dor byos shig /	
de'i zho shas 'tsho ba dag la bsgo ba /	
shes ldan dag /	
skyed mos tshal gyi byi dor byos shig /	
de rnams kyi skyed mos tshal gyi byi dor byas so //	
de nas 'khor rnams dang lhan cig dong ngo //	
de nas des lumbi ni'i tshal du 'chag pa na /	
shing mya ngan 'tshang me tog shin tu rgyas pa zhig mthong ste /	
de bltams par 'dod nas de la bzung ste 'dug pa dang /	
lha rnams kyi dbang po brgya byin gyis bsam pa /	
byang chub sems dpa'i yum ni /	
ngo tsha shes pa dang ldan pas @417b skye bo'i tshogs chen pos bskor na /	
bltams mi phod kyi /	
thabs shig bsham par bya'o //	
snyam nas /	
des rlung dang char drag cig sprul nas des skye bo'i tshogs de kun tu bros so //	
de nas lha rnams kyi dbang po brgya byin gyis	
bdag nyid ma ma rgan mo'i cha byad du mngon	
par sprul nas btsun mo sgyu 'phrul chen mo'i mdun	
du bsdad pa dang /	
des bltams par brtsams so //	
byang chub sems dpa' bltams pa dang /	
brgya byin gyis pags pa'i sleb mos bzung ngo //	
de nas byang chub sems dpa' 'di snyam du dgongs te /	
brgya byin 'di /	
bdag gis byang chub sems dpa' blangs so //	
zhes dregs par 'gyur bar mkhyen nas /	
bdag nyid rdo rje'i skur byin gyis brlabs pa dang /	
lha rnams kyi dbang po brgya byin 'dar bar gyur to //	
byang chub sems dpas bka' stsal pa /	
ko'u shi ka /	
thong zhig /	
thong zhig /	
phar song zhig /	
chos nyid kyis /	
gang gi tshe byang chub sems dpa' bcom ldan 'das	
bltams pa de'i tshe yang sa chen po 'di g-yos	
par gyur ces bya ba nas shes ldan dag /	
sems can gzhan yang 'dir skyes so //	
shes ldan dag /	
sems can gzhan yang 'dir skyes so //	
zhes bya ba'i bar gong ma bzhin du'o ////	
'dul ba bzhi /	
bam po gya gnyis pa /	
chos nyid kyis /	
gang gi tshe byang chub sems dpa' bcom ldan 'das	
yum gyi lhums nas bltams pa na ral gri shubs	
nas phyung ba bzhin du mngal gyi dri ma dang	
/ sha ma'i dri ma dang /	
khrag gi dri ma @418a *//	
dang /	
mi gtsang ba gzhan dang gzhan sna tshogs kyis ma gos so //	
chos nyid kyis /	
gang gi tshe byang chub sems dpa' bcom ldan 'das yum gyi lhums nas bltams pa de'i tshe /	
de'i yum mi 'dug /	
mi nyal te /	
'greng bzhin du rgyal rigs ma des rgyal rigs bltams par byed do //	
chos nyid kyis byang chub sems dpa' bltams pa'i mod	
la sus kyang ma bzung bar phyogs bzhir gzigs nas	
gom pa bdun bdun 'dor zhing tshig tu yang gsung	
la / 'di ni /	
shar phyogs yin te /	
mya ngan las 'das pa'i thog mar 'gro bar bya'o //	
'di ni /	
lho phyogs yin te /	
'gro ba mtha' dag gi yon gnas su 'gyur bar bya'o //	
'di ni /	
nub phyogs yin te /	
nga'i skye ba tha ma ni /	
'di yin par 'gyur ro //	
'di ni /	
byang phyogs yin te /	
srid pa'i mtsho las brgal bar bya'o //	
de'i dbu'i steng nas lha rnams gdugs dkar po dang /	
rnga yab nor bu'i yu ba can dag 'dzin to //	
chos nyid kyis /	
byang chub sems dpa' bltams pa'i mod la bar snang las chu bsil ba zhig dang /	
chu dron mo zhig ste /	
chu gnyis kyi rgyun spyi gtsug gi steng du 'bab cing /	
des byang chub sems dpa' khrus mdzad do //	
chos nyid kyis /	
byang chub sems dpa' bltams pa'i mod la skrun pa'i	
yum gyi mdun du chu mig chen po byung nas	
'bab par 'gyur te /	
de la de'i yum chus chu'i bya ba byed do //	
chos nyid kyis /	
byang chub sems dpa' @418b bltams pa'i mod la lhas bar snang las lha'i autpa la dang /	
padma dang /	
ku mu da dang /	
padma dkar po dang /	
aa ka ru'i phye ma dang /	
rgya spos kyi phye ma dang /	
tsandan gyi phye ma dang /	
ta ma la'i 'dab mas 'thor ro //	
lha'i me tog man d'a ra bas kyang 'thor ro //	
lha'i sil snyan rnams kyang sgra 'byin no //	
gos dag kyang 'thor bar byed do //	
bar sdom la /	
bltams dang bzhengs dang gom pa bdun //	
chu rgyun gnyis dang chu mig lha //	
gang gi tshe byang chub sems dpa' bcom ldan 'das sh'akya thub pa bltams pa de nyid kyi tshe /	
rgyal po bzhir yang bu btsas te /	
mnyan yod du rtsibs kyis 'phur tshangs sbyin gyi bu btsas pa na /	
de 'di snyam du sems te /	
bdag gi bu btsas pa na /	
yul gsal ba gsal ba bzhin du snang bas /	
de bas na /	
'di'i ming gsal rgyal zhes bya bar gdags so //	
zhes btags so //	
rgyal po'i khab kyi grong khyer na rgyal po padma chen po'i bu btsas pa na /	
de 'di snyam du sems te /	
bdag gi bu btsas pa na /	
'jig rten nyi ma'i gzugs shar ba ltar snang zhing gzugs can ma'i bu yin pas /	
ming gzugs can snying po zhes bya bar gdags so //	
zhes btags so //	
ko'u shambhi na rgyal po dmag brgya pa'i bu btsas pa na /	
de 'di snyam du sems te /	
bdag gi bu btsas pa na /	
'jig rten nyi ma shar ba ltar snang bar gyur pas /	
'di'i ming shar pa zhes bya bar gdags so //	
zhes btags so //	
grong khyer 'phags rgyal du rgyal po mu khyud mtha' yas kyi bu btsas pa na /	
de 'di snyam du @419a *//	
sems te /	
bdag gi bu btsas pa na /	
'jig rten sgron mas snang ba lta bur gyur pas /	
'di'i ming rab snang zhes bya bar gdags so //	
zhes btags te /	
de ni /	
de lta ma yin no //	
'on kyang de thams cad ni /	
byang chub sems dpa'i mthu yin no //	
ri bo kun 'dzin la drang srong nyon mongs med ces bya ba /	
'jig pa la mkhas pa /	
'chags pa la mkhas pa zhig gnas te /	
de'i tsha bo ni /	
mis byin zhes bya'o //	
des de la dus dus su 'jig pa'i gtam dang /	
'chags pa'i gtam smras pas /	
de de las rab tu byung ngo //	
byang chub sems dpa' bcom ldan 'das bltams pa na /	
'jig rten thams cad snang ba rgya chen pos gsal bar gyur to //	
de'i tshe mis byin phug tu zhugs te bsam gtan byed pa na /	
des snang ba de mthong nas nyon mongs med la smras pa /	
mkhan po /	
'dir ni nyi ma thams cad dag /	
gcig car byung bar gyur tam ci //	
'di ltar ri ni phug bcas pa //	
'di ni 'od kyis gsal bar gyur //	
nyon mongs med kyis de la smras pa /	
nyi ma'i 'od ni rgyun du rno //	
bu gcig snang ba 'di dag ni //	
yan lag reg na 'di bsil bas //	
nges par thub pa de yi 'od //	
byang chub sems dpa' 'od chen ni //	
nges par lhums nas bltams gyur la //	
bltams nas sems dpa' chen po de'i //	
'od zer gser dang 'dra ba ni //	
dri ma med pa 'di dag gis //	
'jig rten gsum ni snang bar byas //	
mis byin gyis smras pa /	
mkhan po /	
bdag byang chub @419b sems dpa' ltar mchi'o //	
des smras pa /	
bu /	
da lta byang chub sems dpa' dbang che ba dbang che ba'i lha rnams kyis bskor cing bzhugs pas /	
gang yang bdag cag gis skabs mi rnyed pa'i gnas 'di yod do //	
gang gi tshe byang chub sems dpa' bcom ldan 'das	
ser skya'i gzhir byon nas de'i ming 'dogs pa de'i	
tshe / bdag cag blta ba'i phyir 'dong ngo //	
gang gi nyi ma kho na la byang chub sems	
dpa' bcom ldan 'das bltams pa de nyid kyi nyi	
ma kho na la rgyal po zas gtsang gi rim	
gro ba rnams las 'dun pa la sogs te lnga	
brgya dang / rim gro ma rnams las 'dun ma la sogs te lnga brgya btsas so //	
bal glang mo lnga brgya dang /	
rta rgod ma lnga brgya la yang rte'u 'brangs so //	
gter lnga brgya'i kha yang nye bar snang ngo //	
khams kyi rgyal phran rnams kyis kyang dpya phul te	
blon po rnams kyis rgyal po zas gtsang la ji	
ltar gyur pa smras pa dang /	
rgyal pos bsam pa /	
bdag gi bu btsas pa na /	
bdag don thams cad dang /	
las kyi mtha' thams cad yongs su rdzogs par gyur pas /	
gzhon nu'i ming don thams cad grub pa zhes gdags so //	
zhes de na byang chub sems dpa' la ming 'di thog mar btags te /	
'di lta ste /	
don thams cad grub pa zhes bya'o //	
grong khyer ser skya'i gzhi na gnod sbyin sh'akya 'phel zhes bya ba zhig gnyug mar gnas so //	
sh'akya rnams kyi kun tu spyod pa ni /	
sh'akya su yang rung ba la khye'u'am bu mo btsas pa gang yin pa de /	
gnod sbyin sh'akya 'phel gyi rkang pa la phyag @420a *//	
'tshal du gzhug pa'i phyir 'khrid pa yin pas /	
rgyal pos blon po rnams la bsgo ba /	
shes ldan dag /	
dengs la gzhon nu gnod sbyin sh'akya 'phel gyi rkang pa la phyag 'tshal du chug cig /	
lha /	
bka' bzhin 'tshal zhes blon po rnams kyis rgyal po	
zas gtsang la mnyan nas rin po che sna bzhi	
las byas pa'i khyogs kyi steng du byang chub sems	
dpa' bzhag nas grong khyer ser skya'i gzhir 'jug par	
brtsams pa na / ser skya'i gzhi'i sh'akya gtum po /	
gzu lums can /	
rtsub pa /	
btsam pa med pa de rnams byang chub sems dpa' nang du zhugs pa na /	
thub pa bzhin du gnas pa blon po rnams kyis rgyal po la smras pa dang /	
rgyal po zas gtsang gis bsam pa /	
ser skya'i gzhi'i sh'akya 'di rnams ni /	
gtum po /	
gzu lums can /	
btsam pa med pa yin na /	
gzhon nu nang du zhugs pa na /	
thub pa bzhin du gnas pas /	
gzhon nu'i ming sh'akya thub pa zhes bya bar gdags so //	
zhes de na byang chub sems dpa'i ming gnyis pa btags pa 'di lta ste /	
sh'akya thub pa zhes bya'o //	
byang chub sems dpa' gnod sbyin sh'akya 'phel gyi gnas dang nye ba zhig tu byon pa dang /	
gnod sbyin sh'akya 'phel gyis byang chub sems dpa' gnas dang nye bar phyin pa mthong ngo //	
mthong nas kyang phyir byung nas lus thams cad kyis	
byang chub sems dpa'i rkang pa gnyis la gtugs pa	
skye bo'i tshogs kyis rgyal po zas gtsang la smras	
pa / lha /	
@420b gnod sbyin sh'akya 'phel nyid kyis byang chub sems dpa'i zhabs gnyis la gtugs lags so //	
rgyal pos thos nas smras pa /	
shes ldan dag /	
lhas kyang gzhon nu'i rkang pa gnyis la gtugs pas /	
'di ni /	
lha'i yang lha yin pas /	
de bas na /	
gzhon nu'i ming lha'i yang lha zhes gdags so //	
zhes de na byang chub sems dpa'i ming gsum pa btags pa /	
'di lta ste /	
lha'i yang lha zhes bya'o //	
byang chub sems dpa' bltams pa'i mod la yab dang yum gyis ma ma rnams la gtad nas /	
ma ma khyod kyis gzhon nu dus dus su sku mnye byos shig /	
dus dus su khrus byos shig /	
dus dus su zan byin cig /	
dus dus su yang dag pa'i bde bas bsnyen bkur byos shig /	
ma ma dga' ba'i lag pa gnyis kyis de blangs nas dus dus su bsku mnye byed /	
dus dus su khrus byed /	
dus dus su zan sbyin /	
dus dus su yang dag pa'i bde bas bsnyen bkur byed do //	
yang de'i tshe dri shin tu yid du 'ong ba'i	
ngo bo gang yin pa de rnams kyis byugs shing	
/ rgyan thams cad kyis brgyan nas yab zas gtsang la phul ba dang /	
rgyal po zas gtsang gis de blangs te pang du	
bzhag nas yang dang yang du rtog cing dga' ba	
bskyed do // chos nyid kyis /	
byang chub sems dpa' bltams pa'i mod la yab dang	
yum gyis mtshan mkhan dang ltas mkhan gyi bram ze	
rnams la nye bar ston pa yin pas /	
shes ldan dag /	
jig gzhon nu gang dag dang ldan pa'i skyes bu chen po'i 'gro ba gnyis su 'gyur ro //	
gzhan du @421a *//	
ni /	
ma yin te /	
gal te khyim pa khyim na gnas par gyur na /	
'khor los bsgyur ba'i rgyal po //	
mtha' bzhir rnam par rgyal ba /	
chos kyi rgyal po /	
chos dang ldan pa /	
rin po che sna bdun dang ldan par 'gyur te /	
de'i rin po che sna bdun ni /	
'di lta bu dag 'byung ste /	
'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim bdag rin po che dang /	
bdun pa ni /	
blon po rin po che'o //	
bu dpa' ba /	
rtul phod pa /	
yan lag mchog gi gzugs dang ldan pa /	
pha rol gyi sde rab tu 'joms pa de rgya	
mtsho la thug pa'i sa chen po ma lus par	
gnod par bsdo ba med cing 'tshe ba med pa	
/ de nyid chad pa med cing mtshon gyis bda' ba med la /	
chos dang mthun pas legs par phab ste gnas par 'gyur ro //	
gal te skra dang kha spu bregs nas gos ngur	
smrig bgos te dad pa yang dag pa kho nas	
khyim nas khyim med par rab tu phyung na /	
de bzhin gshegs pa dgra bcom pa yang dag par	
rdzogs pa'i sangs rgyas zhes bya bar 'jig rten du	
sgra rnam par grags par 'gyur ba /	
skyes bu chen po'i mtshan sum cu rtsa gnyis dang ldan nam /	
shes ldan dag /	
gang dag dang ldan pa'i skyes bu chen po'i 'gro ba gnyis su 'gyur gyi /	
gzhan ni ma yin zhes bya ba nas snga ma	
bzhin du 'jig rten du sgra rnam par grags par	
'gyur ro // zhes bya ba'i bar skyes bu chen @421b po'i mtshan sum cu rtsa gnyis po ni /	
gang dag yin /	
lha /	
gzhon nu'i zhabs shin tu gnas pa lags so //	
zhabs gnyis shin tu gnas pa nyid kyis sa la mnyam par 'bab ste /	
lha /	
'di ni /	
gzhon nu'i skyes bu chen po'i mtshan lags so //	
de'i zhabs kyi mthil gyi ngos gnyis las 'khor lo rtsibs stong pa /	
lte ba dang mu khyud du bcas pa /	
rnam pa thams cad yongs su rdzogs pa mchis te /	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
sor mo ring ba dang /	
zhabs kyi rting pa yangs pa dang /	
de'i phyag dang zhabs 'jam zhing gzhon sha chags pa lags te /	
phyag dang zhabs 'jam zhing gzhon sha chags pa ni /	
dper na /	
shing bal gyi 'dab ma'am ras bal gyi 'dab ma bzhin no //	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
phyag dang zhabs dra bas 'brel ba lags te /	
de'i phyag dang zhabs dra bas 'brel ba ni /	
dper na /	
ngang pa'i rgyal po gzhon nu'i bzhin no //	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
zhabs long mo'i tshigs mi mngon pa dang /	
byin pa ri dvags ae na ya'i lta bu dang /	
sku mdud pa dang /	
sku bzhengs bzhin du ma btud par phyag pus mo'i lha nga gnyis sleb cing reg pa ste /	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
'doms kyi sba ba sbubs su nub pa lags te /	
de'i 'doms kyi sba ba sbubs su nub pa ni /	
@422a *// dper na /	
glang po cang shes kyi'am /	
rta cang shes byung ba dag gi bzhin no //	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
sku ji srid par 'dom yang de srid la /	
'dom ji srid par sku yang de srid pas /	
shing n+ya gro dha ltar mchu zheng gab pa lags te /	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
sku ro stod spu re re nas skye zhing /	
de'i sku la spu re re nas skye ba yang	
mthing ga la g-yas phyogs su 'khyil bar skye lags	
te / lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
mdog gser dang 'dra ba dang /	
'od 'dom gang ba dang /	
pags pa srab cing mdog gser 'dra ba lags te /	
pags pa srab pa nyid kyis rdul dang dri mas sku la mi gos pa ste /	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu'i sku ni /	
bdun mtho ba ste /	
sku bdun mtho bar 'khrungs pa ni /	
phyag gnyis dang /	
zhabs gnyis dang /	
dpung mgo gnyis dang /	
ltag pa lags te /	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
thal gong rgyas pa dang /	
sku ro stod seng ge'i 'dra ba dang /	
sku drang zhing kho lag che ba dang /	
dpung mgo shin tu zlum pa dang /	
tshems bzhi bcu mnga' ba dang /	
tshems mnyam pa dang /	
tshems thags bzang ba dang /	
mche ba shin tu dkar pa dang /	
'gram @422b ba seng ge'i 'dra ba dang /	
ro bro ba'i mchog dang ldan pa lags te /	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
ljags shin tu ring zhing srab pa lags te /	
ljags shin tu ring ba nyid dang /	
srab pa nyid kyi phyir ljags zhal nas byung bas	
skra mtshams nas bzung ste zhal gyi dkyil 'khor thams	
cad kyi bar du g-yogs par mdzad pa ste /	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu'i gsung ni /	
tshangs pa'i dbyangs dang ka la pingka'i skad ltar yid du 'ong ba dang /	
rnga'i dbyangs can lags te /	
lha /	
'di ni /	
gzhon nu'i skyes bu chen po'i mtshan lags so //	
lha /	
gzhon nu ni /	
spyan mthon mthing la /	
ba'i rdzi ma lta bu dang /	
dbu gtsug tor dang ldan pa dang /	
smin mtshams kyi mdzod spu dung ltar dkar zhing g-yas su 'khyil ba lags te /	
lha /	
'di ni /	
gzhon nu'i skyes bu chen po'i mtshan lags so //	
lha /	
'di dag ni /	
gang dag dang ldan pa'i 'gro ba gnyis su 'gyur gyi /	
gzhan du ni /	
ma lags pa zhes bya ba nas snga ma bzhin	
du 'jig rten du sgra rnam par grags par 'gyur	
ro // zhes bya ba'i bar gyi skyes bu chen po'i mtshan sum cu rtsa gnyis lags so //	
gal te gzhon nu rab tu ma byung bar gyur na /	
'khor los bsgyur ba'i rgyal por 'gyur ro //	
zhes bya ba'i bar gong ma bzhin du'o //	
chos nyid kyis /	
byang chub sems dpa' sh'akya thub pa bltams nas zhag bdun lon pa dang /	
de skrun pa'i yum nongs par 'gyur te /	
nongs ma @423a *//	
thag tu sum cu rtsa gsum gyi lha'i ris gya nom par skye bar 'gyur ro //	
chos nyid kyis /	
byang chub sems dpa' sh'akya thub pa ni /	
gzugs bzang ba /	
mdzes pa /	
blta na sdug pa /	
mi'i kha dog las 'das pa /	
lha'i kha dog ma thob pa /	
skyes pa dang bud med rnams kyis bltas pa na ngoms mi shes shing dga' ba 'thob ste /	
dper na /	
'dzam bu chu bo'i gser la mgar ba mkhas pas rgyan brdungs pa /	
la ba dkar po gsar pa'i steng du bzhag na /	
shin tu gsal zhing 'bar la rnam par 'tsher ba de bzhin du /	
byang chub sems dpa' sh'akya thub pa gzugs bzang ba /	
mdzes pa /	
blta na sdug pa /	
mi'i kha dog las 'das shing /	
lha'i kha dog ni /	
ma thob pa yin no //	
chos nyid kyis /	
byang chub sems dpa' sh'akya thub pa skye bo'i tshogs chen po'i snying du sdug pa dang /	
yid du 'ong bar 'gyur te /	
skye bo'i tshogs chen pos de phrag par sbed pa ni /	
dper na /	
ston ka'i padma skye bo'i tshogs chen po'i snying du sdug cing yid du 'ong bas /	
skye bo'i tshogs chen pos de lag pa nas lag par brgyud par byed pa bzhin te /	
snga ma bzhin no //	
bar sdom la /	
mig mi 'dzum dang rnam smin dang //	
gsung snyan 'jebs pa mkhas pa bsdus /	
chos nyid kyis /	
byang chub sems dpa' bltams pa'i mod nas spyan mi 'dzum par gzugs rnam par lta ste /	
de spyan mi 'dzum pa ni /	
dper na /	
sum cu rtsa gsum gyi lha rnams bzhin @423b no //	
chos nyid kyis /	
byang chub sems dpa' bltams pa'i mod nas sngon gyi	
las kyi rnam par smin pa las skyes pa'i lha'i	
spyan dang ldan pas /	
des na /	
de nyin mtshan du dpag tshad gcig kho ra khor yug tu gzigs so //	
chos nyid kyis /	
byang chub sems dpa' bltams pa'i mod nas gsung snyan cing 'jebs pa dang /	
gsung snyan pa dang /	
gsung yid du 'ong ba yin te /	
dper na /	
gangs can gyi bya skad snyan cing 'jebs pa dang /	
skad snyan pa dang /	
yid du 'ong ba de bzhin du /	
byang chub sems dpa' bltams pa'i mod nas gsung snyan cing 'jebs pa dang /	
gsung snyan pa dang /	
gsung yid du 'ong ba yin no //	
chos nyid kyis /	
byang chub sems dpa' bltams pa'i mod nas mkhas pa /	
gsal ba /	
yid gzhungs pa /	
rgyud las 'byung ba'i shes rab dpyod pa dang ldan pa yin te /	
de'i tshe rgyal po zas gtsang gi dgos pa'i ched la 'dug nas don zab mo'i tshig dang /	
yi ge dag shes rab kyis so sor 'byed par byed do //	
de nas mis byin gyis smras pa /	
mkhan po /	
byang chub sems dpa' ser skya'i gzhir byon nas de'i mtshan yang gsum btags kyi /	
da ni /	
byang chub sems dpa' la blta ba'i phyir bzhud do //	
de bzhin du bya'o //	
zhes de gnyis chas pa dang /	
byang chub sems dpa'i mthus rdzu 'phrul nyams nas rkang	
pa kho nas grong khyer ser skya'i gzhir zhugs nas	
rgyal po zas gtsang gi khyim gyi sgor song ba	
dang / drang srong nyon mongs med kyis sgo srung gi mi la @424a *//	
smras pa /	
kye nang rje /	
song la rgyal po zas gtsang la drang srong nyon	
mongs med lha zhal mthong bar 'tshal nas sgo na	
sdod cing mchis so //	
zhes gsol cig /	
de song nas rgyal po la rig par byas pa dang /	
rgyal pos smras pa /	
shes ldan nyon mongs med la su zhig 'gog /	
nang du zhugs shig /	
de zhugs pa dang rgyal po zas gtsang gis bkur	
sti sngon du 'gro ba'i mchod yon sbreng bas mchod	
nas stan bstabs te 'dug pa dang /	
rgyal po zas gtsang gis bshes pa'i gtam gyis kun tu dga' bar byas nas smras pa /	
drang srong chen po dgos pa ci zhig la 'ongs /	
des smras pa /	
rgyal chen bdag cag 'dir mchis pa /	
khyod kyi sras ni mthong bar 'tshal //	
'jig rten gtso bo rnam 'dren pa //	
thub pa de ni mthong bar 'tshal //	
rgyal pos smras pa /	
gal te de lta na gzhon nu nyal gyi /	
ma sad kyi bar du re zhig skad cig sdod cig /	
des smras pa /	
lha /	
mnal log pa nyid blta'o //	
de bzhin gyis shig /	
de ji tsam na /	
byang chub sems dpa' mig ma btsums shing mi 'dzum	
par gzugs rnams la blta ba mthong nas des tshigs	
su bcad de smras pa /	
rigs dang ldan pa'i rta rnams ni //	
mtshan mo'i bzhi cha nyal ba ltar //	
dgos pa don gnyer rnams kyi gnyid //	
mig la yun ring mi gnas so //	
de nas byang chub sems dpa' bltams pa'i mod kyi	
ma mas pang du blangs nas drang srong la byin	
pa dang / drang srong nyon mongs med kyis lag	
pa gnyis @424b kyis blangs nas yud tsam zhig brtags	
pa dang / te smras pa / lha /	
gzhon nu mtshan mkhan dang /	
ltas mkhan gyi bram ze rnams la bstan lags sam /	
rgyal pos smras pa /	
bstan to //	
de rnams kyis ji skad du lung bstan /	
'khor los bsgyur ba'i rgyal por 'gyur ro //	
zhes bya ba nas 'jig rten du sgra rnam par grags par 'gyur ro //	
zhes bya ba'i bar gong ma bzhin du'o //	
de nas drang srong nyon mongs med kyis byang chub	
sems dpa' mthong nas tshigs su bcad de smras pa	
/ sa bdag rtog pa po rnams blo 'khrul te //	
rtsod pa'i dus na 'khor los bsgyur mi 'byung //	
bsod nams mchog gi chos kyi mdzod 'di ni //	
nyes las rnam par rgyal nas sangs rgyas 'gyur //	
mtshan mi gsal dang ldan na mi dbang po //	
gling bzhi rnams kyi bdag po dbang phyug 'gyur //	
thub dbang mtshan ni shin tu gsal bas na //	
mi mchog sangs rgyas chos kyi 'khor los bsgyur //	
zhes smras nas bdag nyid kyi tshe'i mtha' dang /	
byang chub sems dpa'i mngon par byang chub pa la brtag pa la zhugs pa dang /	
byang chub sems dpa' lo nyi shu rtsa dgu bzhes	
nas khab nas byung nas lo drug tu dka' ba	
spyod par 'gyur te /	
de nas bdud rtsi rtogs par 'gyur bar mthong ngo //	
bdag ni /	
bar skabs der shi ba'i dus byed par 'gyur par	
mthong nas de mig mchi mas gang ste 'dug pa	
rgyal po zas gtsang gis mthong nas sdangs nas tshigs	
su bcad de smras pa /	
skye ba bud med rnams kyis gar mthong na /	
ngoms par mi 'gyur dga' ba @425a *//	
thob 'gyur ba //	
lus bzang dge byed de ni 'dir mthong nas //	
drang srong chen po ci slad ngu bzhin gyur //	
ga las bdag gi gzhon nu 'jigs pa 'am //	
tshe zad 'gyur ba nye bar mi gnas grang //	
de ni myur du legs par bdag la smros //	
khyod kyi mchi mas bdag ni 'dar bar gyur //	
drang srong nyon mongs med kyis kyang tshigs su bcad de smras pa /	
gal te 'di yi steng du nam mkha' las //	
rdo rje'i ser drag 'phangs pa bab gyur kyang //	
thub pa chen po'i sku las ba spu ni //	
nyag ma gcig kyang g-yo bar mi nus so //	
me chen rlung gi shugs kyis bdas pa dang /	
mtshon cha rnon po shin tu mi bzad dang //	
drag po'i dug dang sbrul gyi dug rnon yang //	
gzhon nu la bab skad cig 'jig mi 'gyur //	
thugs rje nyid la gnas gyur gang lags pa //	
'jigs par nyen pa rnams la mi 'jigs stsol //	
de ni 'jig rten kun gyi 'jigs 'joms na //	
mi dbang 'di la 'jigs pa ga la 'byung //	
'jig rten na ni bdag nyid che rnams kyi //	
gtsor gyur bdag nyid chen po gang zhig la //	
tshangs bcas lha yang rtag tu srung byed pa //	
mi dbang de la 'jigs pa ga la 'byung //	
mi dbang bdag gi rgyud pa mthong nas ni //	
gang phyir zhi ba mi 'thob bdag sdug mod //	
chos kyi mchog mdzod 'di dang 'phrad nas ni //	
don mi thob par bdag ni 'chi bar 'gyur //	
gang dag smra ba'i dam pa mtshungs med pa //	
'di yi chos thos 'gyur zhing thos nas kyang //	
rab tu zhi ba'i pha rol 'gro de dag /	
skyed cing bsod nams @425b ldan la rims nad bral //	
drang srong nyon mongs med rgyud nyon mongs pa can gyis bsam pa /	
byang chub sems dpa'i mthus bdag gi rdzu 'phrul nyams te bdag rkang gis song nas /	
skye bo'i tshogs chen po dang rgyal po 'phya bar 'gyur ro //	
snyam du rig nas smras pa /	
lha /	
khyod yun ring po nas kye ma'o //	
drang srong nyon mongs med rkang kho nas ser skya'i	
gzhir zhugs par gyur kyang ci ma rung snyam du	
dgongs pa skyes pa /	
bdag gi rkang gis ser skya'i gzhir zhugs te da ni /	
rkang kho nas phyir 'byung gi /	
khyod kyis lam bstar ba dang /	
grong khyer byi dor byed du stsol cig /	
rgyal po zas gtsang gis blon po rnams la bsgo ba /	
shes ldan dag /	
dengs la grong khyer gyi byi dor dang lam stor du chug la /	
lam po che dang /	
tshong 'dus dang /	
bzhi mdo dang /	
sum mdo rnams su drang srong nyon mongs med rkang	
gis grong khyer ser skya'i gzhi nas phyir 'byung gi	
khyed cag gis bya ba dang byed pa gang yin	
pa de dag byos shig /	
ces dril sgrogs shig /	
lha /	
bka' bzhin 'tshal zhes blon po rnams kyis rgyal po	
las mnyan nas grong khyer ser skya'i gzhi rdo ba	
dang / gseg ma dang /	
gyo mo rnams bsal nas tsandan gyi chus chag chag btab /	
shin tu dri zhim po'i pog phor nye bar bzhag /	
dar gyi chun 'phyang mang po bcangs /	
rgyal mtshan dang /	
ba dan bsgreng nas lam po che dang /	
tshong 'dus dang /	
bzhi mdo dang /	
sum mdo rnams su dril sgrog tu bcug pa /	
ser skya'i gzhi'i sh'akya shes ldan dag nyon cig /	
drang srong nyon mongs med grong khyer ser skya'i gzhi nas @426a *//	
phyir 'byung gi /	
khyed cag gis bya ba dang byed pa gang yin pa de byos shig /	
de nas de nyon mongs pa'i blo dang ngan g-yo'i	
spyod pas rgyal po zas gtsang blon po'i tshogs kyis	
yongs su bskor ba dang /	
ser skya na gnas pa'i bram ze dang khyim bdag	
du ma rjes bzhin du 'brang zhing 'byor pa mchog	
gis grong khyer gyi dbus nas dbus su byung ste	
grong khyer ser skya'i sgor byung nas rgyal po slar	
bzlog ste ji ltar dga' ba'i spyod lam gyis song	
ste / rim gyis ri bo kun 'dzin gyi drung du phyin pa dang /	
de de la 'dzeg nas phan tshun nyul zhing ji	
ltar 'dod pa'i gnas shig btsal nas phyogs shig tu	
'dug go / de nas de lam gyis dub pa	
ngal sos te bsam gtan bskyed nas rdzu 'phrul yang	
'dug go / bskyed do // ji tsam dus gzhan	
zhig na drang srong nyon mongs med nad kyis thebs	
'dug go / bskyed do // nas / de rtsa ba dang /	
sdong bu dang /	
lo ma dang /	
me tog dang /	
'bras bu'i sman gyis bsnyen bkur byas na /	
'on kyang phyir thu bar gyur to //	
de nas mis byin gyis de'i lus kyi gnas rnams brtags nas smras pa /	
mkhan po; bdag cag cung zad rab tu byung ba de thams cad ni /	
bdud rtsi'i ched dang /	
bdud rtsi btsal ba'i phyir lags na /	
gal te mkhan pos bdud rtsi rtogs par gyur na /	
bdud rtsi de las bdag cag la yang bgos shig /	
des smras pa /	
bram ze'i khye'u /	
kho bo yang cung zad rab tu byung ba de thams cad bdud rtsi'i ched dang /	
bdud rtsi btsal ba'i phyir yin na /	
kho bos kyang bdud rtsi ma @426b rtogs so //	
de lta mod kyi /	
sh'akya rnams kyi nang du byung ba'i gzhon nu gang yin pa des /	
bdud rtsi 'di rtogs par 'gyur zhing /	
bdud rtsis kyang 'gro ba tshim par byed par 'gyur gyi /	
de'i drung du rab tu phyung zhig /	
khyod rab tu byung nas kyang rigs brjod par mi bya /	
rus brjod par mi bya /	
bram ze'i khye'ur brjod par mi bya ste /	
rab tu byung nas kyang tshangs par spyod pa 'ba' zhig spyad par bya zhing /	
bdud rtsi rtogs par bya ba'i phyir brtson par bya'o //	
de nas khyod kyis bdud rtsi rtogs par 'gyur ro //	
zhes smras nas tshigs su bcad de smras pa /	
de bzhin gshegs pa tshol 'dod na //	
shar gyi phyogs su khyod 'dug dang //	
yang dag sangs rgyas grags ldan pa //	
rnyed par dka' ba mthong bar 'gyur //	
zhes bya ba smras nas /	
bsags pa kun gyi mtha' 'dzad cing //	
mthon po rnams kyi mtha' ltung 'gyur //	
'phrad pa'i mtha' ni 'bral ba ste //	
gson pa'i mtha' ni 'chi ba yin //	
zhes smras te /	
dus kyi chos dang ldan par gyur to //	
de nas mis byin gyis de'i lus la lus kyi	
mchod pa byas nas w'a ra n'a sir song ste	
gnas so // de de na bram ze'i khye'u lnga	
brgya la bram ze'i gsang tshig klog tu 'jug go	
gnas so // / mis byin gyi rus ka tya na yin pas /	
de'i ming ka tya'i bu /	
ka tya'i bu zhes bya bar gyur to //	
de sangs rgyas bcom ldan 'das mngon par byang chub pa na spyan sngar 'gro bar gyur te /	
bcom ldan 'das kyis ka tya'i bu de la gdams	
ngag phog nas 'khor ba'i dgon pa las bsgral te	
/ shin tu mthar phyin pa'i grub pa dang bde ba mya ngan las @427a *//	
'das pa la 'jog par 'gyur te /	
de'i ming ni /	
ka tya'i bu chen po /	
ka tya'i bu chen po /	
zhes bya bar 'gyur ro //	
de nas dus gzhan zhig na byang chub sems dpa'	
'khrungs nas ring po ma lon par ma ma'i bang	
du bzhugs nas gser gyi gzhong par 'bras dang shar	
bsres pa'i chan gsol ba na /	
de ma mas bkag kyang ma thub par mang por gsol nas dbrog par brtsams pa dang /	
dbrog ma nus nas des rgyal po zas gtsang la sbran pa dang /	
rgyal pos btsun mo dang lhan cig gis dbrog par brtsams pa dang /	
des kyang ma nus so //	
de nas rgyal pos blon po rnams dang ser skya	
na gnas pa'i skye bo'i tshogs rnams la bsgo na	
/ de rnams kyis kyang dbrog par ma nus so //	
de nas glang po che lnga brgya la btags pa dang /	
byang chub sems dpas bsam pa /	
'di rnams kyis bdag gi stobs nyams na /	
mi rung gi /	
ma la bdag gis mdzub mo bkug pas gser gyi gzhong pa nas gzung ngo //	
snyam nas des mdzub mo bkug pas gser gyi gzhong pa bzung nas drangs pa dang /	
glang po che lnga brgya po de dag kha phyir	
bsgyur te drangs nas de dag gis kyang gser gyi	
gzhong pa dbrog par ma nus so //	
rgyal po zas gtsang gis bsam pa /	
ji ltar byang chub sems dpa'i lag pa g-yon pas	
glang po che lnga brgya drangs pa dang sbyar na	
/ gdon mi za bar lag pa gnyis kyis ni /	
glang po che stong thub kyi /	
de bas na /	
gzhon nu'i ming glang po che stong gi stobs can zhes gdags so //	
zhes btags so //	
@427b bar sdom la /	
khye'u dang rtsa mo dag dang ni //	
rig pa khang bzang dag dang ni //	
ngang pa mtshon cha dge ba'i snying //	
dmag dang btsun mo rnams yin no //	
chos nyid kyis byang chub sems dpas sh'akya thub pa	
'khor lnga brgya dang yi ge'i slob dpon srin bu	
go cha la yi ge slob par gtad nas /	
yi ge'i slob dpon srin bu go chas /	
byang chub sems dpa' la yi ger bris nas phog pa dang /	
byang chub sems dpas smras pa /	
'di ni /	
ngas shes so //	
de nas des yi ge gnyis dang gsum nas de	
bzhin du lnga brgya'i bar bris nas phog pa dang	
/ byang chub sems dpas smras pa /	
'di dag kyang ngas shes kyi gzhan dag smros shig /	
srin bu go chas smras pa /	
'jig rten na ni /	
yi ge 'di tsam spyod kyi /	
gzhan ni /	
bdag gis ma 'tshal to //	
de nas byang chub sems dpa' nyid kyis yi ge	
bris te srin bu go cha la byin nas gsungs	
pa / yi ge 'di'i ming ci yin smros shig /	
des smras pa /	
ma 'tshal to //	
byang chub sems dpas gsungs pa /	
'jig rten du gnyis shig byung na /	
yi ge 'di mngon par 'gyur te /	
byang chub sems dpa'am /	
'khor los bsgyur ba'o //	
nam mkha'i ngos la gnas pa'i tshangs pas smras pa /	
srin bu go cha /	
byang chub sems dpa' ji skad gsungs pa de de bzhin te /	
yi ge 'di shes pa ni /	
'jig rten du gnyis shig byung na mngon par 'gyur te /	
byang chub sems dpa'am /	
'khor los bsgyur ba'i rgyal po'o //	
byang chub sems dpas yi ge de tshangs pa'i dbyangs kyis bklags pa la /	
nam mkha'i ngos la gnas pa'i tshangs pas @428a *//	
dbang byas pas /	
tshangs pa'i yi ge /	
tshangs pa'i yi ge zhes bya bar gyur to //	
gang gi tshe byang chub sems dpa' yi ge'i mthar	
phyin pa de'i tshe byang chub sems dpa'i zhang po	
bzang len zhes bya ba des /	
glang po che'i gnya' bar zhon pa bslab nas 'phong	
gi slob dpon lhar bcas zhes bya ba des 'khor	
lnga brgya dang gcod pa slob pa la zhugs pa	
na / bzang len gyis lhar bcas la smras pa /	
byang chub sems dpa' dang /	
de bzhin du gzhon nu gzhan dag ni /	
snying rje can yin pas bslab par bya ba thams cad slobs shig /	
lha sbyin 'di ni /	
gdug pa'i las byed pa yin gyis /	
'jig rten thams cad la gnod par gyur na mi rung gi /	
'di la gnang du bsnun pa ma ston cig /	
gang gi tshe byang chub sems dpa' bslab pa thams	
cad la legs par bslab pas gnas lnga po 'di	
lta ste / rgyang nas phog pa dang /	
sgra grags par phog pa dang /	
gnad du phog pa dang /	
mi 'tshor bar phog pa dang /	
tshabs che ba dag la yang byang bar gyur pa de'i phyogs kun tu sgra grags pa /	
sh'akya rnams kyi nang du byung ba'i gzhon nu zhes	
bya ba nas 'jig rten du sgra rnam par grags	
par 'gyur ro // zhes bya ba'i bar gong ma bzhin du'o //	
de'i tshe yangs pa can gyi li tsa byi rnams	
kyis glang po che mtshan dang ldan pa zhig rnyed	
nas de rnams kyis bsam pa /	
rgyal po zas gtsang gi sras mtshan mkhan rnams kyis 'khor los bsgyur ba'i rgyal por 'gyur ro //	
zhes lung bstan pa de'i @428b mthus glang po rin po che 'di byung gi /	
dong la de kho na la dbul lo //	
snyam nas de rnams kyis glang po rin po che	
de rgyan thams cad kyis brgyan nas khrid de dong	
ba las / rim gyis ser skya'i gzhir phyin nas	
rgyal po'i pho brang gi sgor glang po che dam	
pa bzhag nas sdod pa dang /	
ma stes te gdug pa'i las can lhas sbyin phyir	
byung ba des glang po che dam pa de de	
ltar rgyan gyis brgyan pa mthong nas /	
de des phrag dog chen po skyes te /	
de phrag dog dang mi bzod pa skyes pas dris pa /	
glang po che dam pa 'di su'i yin /	
de rnams kyis smras pa /	
gzhon nu sh'akya thub pa mtshan mkhan rnams kyis 'khor	
los bsgyur ba'i rgyal por lung bstan pa de la	
yangs pa can gyi tshogs rnams kyis glang po rin	
po che 'di skyes su phul lo //	
lhas sbyin lhag par mi bzod pa skyes nas smras pa /	
re zhig 'khor los bsgyur bar ma gyur par je	
khyed cag de la glang po rin po che 'bul	
lam zhes smras nas thal lcag gis glang po che	
bsad do // ji tsam na phyogs der dga' bo 'ongs pa des de mthong nas dris pa /	
shes ldan dag /	
glang po che bzang po 'di sus bsad /	
de rnams kyis smras pa /	
lhas sbyin gyis so //	
des bsam pa /	
gdon mi za bar 'di la lhas sbyin gyis mthu sad kyi /	
ma la bdag gis kyang 'di la mthu sad par bya'o //	
snyam nas mjug ma nas bzung ste dri mi zhim	
par mi 'gyur bar bya bar mtha' gcig tu bor	
ro // ji tsam na byang chub sems dpa' sh'akya	
thub pa phyir byung ba des de gzigs nas dris	
ro // pa / glang po che 'di gang nas 'ongs /	
de @429a *//	
rnams kyis ji ltar gyur pa smras so //	
sus bsad /	
lhas sbyin gyis so //	
mgron rnams la mgron gyi mchod pa bya ba yin na /	
ma legs pa zhig byas so //	
phyogs gang du bsad /	
'o nir ro //	
'di sus 'dir khyer te 'ongs /	
dga' bos so //	
des dgongs pa /	
gdon mi za bar de gnyis kyis 'di la mthu sad kyi /	
ma la ngas kyang 'di la mthu sad par bya'o //	
snyam du dgongs nas mjug ma nas bzung ste ra ba'i khar 'phangs pa las /	
ra ba rim pa bdun dang /	
'obs bdun las bzlas te bor ro //	
de ltung bas gshong btod pa glang po che'i gshong /	
glang po che'i gshong zhes bya bar gyur to //	
der bram ze dang khyim bdag dad pa can rnams kyis mchod rten brtsigs pas /	
deng sang du yang dge slong mchod rten la phyag byed pa dag phyag byed do //	
'dir smras pa /	
lhas byin gyis ni glang chen dbang po bsad //	
dga' bos de ni gom pa bdun du khyer //	
byang chub sems dpa'i phyag gis bar snang la //	
rdo ba bzhin du phyi rol rgyang ring 'phangs //	
gzhon nu rnams kyis smras pa /	
gcod pa byed du 'dong ngo //	
zhes de rnams kyis phyir byung ba /	
byang chub sems dpa' sh'akya thub pas kyang gsan nas	
'khor lnga brgya dang gcod pa byed du phyir byung	
ngo // gzhon nu rnams 'bras rnga bzhin du gcod par byed de /	
de rnams kyis shing bcad cing /	
bcad pa rnams kyis 'gyel to //	
byang chub sems dpa' ni /	
bre'i kha gcod pa bzhin du gcod par mdzad do //	
des @429b shing bcad cing /	
bcad pa rnams ma 'gyel te /	
de bzhin du 'dug pa dang /	
gzhon nu rnams kyis smras pa /	
shes ldan dag /	
byang chub sems dpa' sh'akya thub pa stobs dang ldan zhing gnas lnga la byang che zhes thos na /	
'di gcod par byed pa yang mi shes pa las na /	
'di bdag cag pas stobs dang ldan pa ni /	
ma yin te /	
'di ltar /	
bdag cag gis shing gang dag bcad pa de thams cad ni /	
'gyel la /	
'dis gang dag bcad pa de dag ni /	
de bzhin du 'dug go /	
de nas byang chub sems dpa' sh'akya thub pa la	
mngon par dad pa'i lha gang yin pa de 'di	
snyam du sems te /	
sh'akya 'di dag ni /	
byang chub sems dpa'i mthu dang /	
bzo la byang ba ma shes pas /	
byang chub sems dpa' la brnyas shing mthu la yang smod par 'gyur gyi /	
de la thabs shig bsham par bya'o //	
snyam nas /	
des de dang mthun pa'i rlung zhig btang bas /	
des shing de dag thams cad chems chems zer nas 'gyel te /	
sh'akya rnams kyis mthong nas mchog tu ngo mtshar skyes so //	
de rnams tsha bas byed pa la zhugs te /	
de rnams kyis de na 'ben du lcags kyi ta la bdun dang /	
rnga dang /	
phag btsugs so //	
lhas byin gyis rkang thabs byas te lcags mda' 'phangs pa dang /	
lcags kyi shing ta la gcig phigs so //	
dga' bos ni /	
gnyis pa'o //	
byang chub sems dpas lcags mda' 'phangs pa dang /	
shing ta la bdun dang /	
rnga dang /	
phag las thal nas lcags kyi mda' de sa la zug pa klus @430a *//	
phyung ba dang /	
chu ro phun sum tshogs pa zhig byung nas de	
la skye bo'i tshogs chen pos 'thung bar brtsams so	
// bram ze dang khyim bdag dad pa can rnams kyis der mchod rten brtsigs te /	
deng sang du yang dge slong mchod rten la phyag 'tshal ba dag phyag byed do //	
gzhon nu rnams shing rtar zhugs nas ser skya'i gzhir zhugs pa dang /	
mtshan mkhan grong khyer nas phyir byung ba de rnams	
kyis gzhon nu sh'akya thub pa shing rtar zhugs nas	
nang du zhugs pa la lung bstan pa /	
gal te 'di lo bcu gnyis su rab tu ma byung bar gyur na /	
gdon mi za bar 'khor los bsgyur ba'i rgyal por 'gyur ro //	
rgyal po zas gtsang gis gzhon nu mtshan mkhan rnams kyis lung bstan to //	
zhes thos so //	
thos nas kyang dga' ba dang mgu ba skyes te sh'akya rnams bsags nas smras pa /	
shes ldan dag /	
mtshan mkhan rnams kyis gal te gzhon nu lo bcu gnyis su rab tu ma byung bar gyur na /	
'khor los bsgyur ba'i rgyal por 'gyur ro //	
zhes lung bstan pa kho bos thos so //	
gzhon nu 'di gal te lo bcu gnyis su rab tu ma byung ste /	
'khor los bsgyur ba'i rgyal por gyur na /	
bdag cag nam mkha'i ngos la rgyu zhing gling bzhir mchi zhing 'dong gi /	
'di'i khyim phubs shig /	
blon po rnams kyis smras pa /	
lha /	
gzhon nu 'dod pa rnams don du mi gnyer ro //	
rgyal po zas gtsang gis smras pa /	
gzhon nu la @430b bud med thams cad bstan nas	
'di gang la dga' bar gyur pa de chung mar	
blang bar bya'o // de nas kha cig gis smras pa /	
lha /	
gzhon nu ni /	
sbyin pa la dga' bas rgyan rnams bud med la	
stsol du stsal la de gang la dga' skyes bar	
'gyur ba de chung mar blang bar bgyi'o //	
rgyal po zas gtsang gis smras pa /	
de bzhin du gyis shig /	
blon po rnams kyis rgyan rnam pa sna tshogs rin po ches spras pa'i phung po spungs so //	
de nas rgyal po zas gtsang gis khyim dang /	
grong khyer phyag dar dang byi dor byed du bcug nas rgyu skar dang /	
tshes grangs dang /	
yud tsam dag bstun te gdan seng ge'i khri bshams	
pa la gzhon nu sh'akya thub pa bzhag nas seng	
ge'i khri dang nye bar rgyan sna tshogs kyi phung	
po spungs te / blon po rnams dang /	
gzhan yang /	
ser skya'i gzhi'i skye bo'i tshogs gtso bor bkur ba rnams nang du zhugs so //	
de nas bud med thams cad rang gi khyim gyi 'byor pa dang mthun pa'i cha byad dang /	
rgyan dang /	
gos gyon nas zhugs pa dang /	
byang chub sems dpa' sbyin pa la dga' bas rgyan de dag de rnams la byin no //	
sh'akya lag na dbyug pa can gyi bu mo grags 'dzin ma zhes bya ba /	
gzugs dang la tsho la bab pa de /	
ma song nas sh'akya lag na dbyug pa can gyis smras pa /	
bu mo /	
byang chub sems dpa' rgyan sbyin gyi song zhig /	
des smras pa /	
yab /	
ci /	
'o skol cag la rgyan ma mchis sam /	
bu mo //	
med pa ni /	
ma yin mod kyi /	
byang chub sems dpa' bud med gang bzhed pa @431a *//	
de gdam par mdzad do //	
yab /	
'dam yang rung /	
mi 'dam yang rung /	
de kho na bdag gi sdum thab lags so //	
bu mo /	
gal te de lta na shin tu 'gro dgos pas song zhig /	
de nas grags 'dzin ma na tshod gzhon zhing cha lugs bzang ba /	
skye bo'i tshogs chen po'i yid dang mig 'phrog pa /	
bud med thams cad kyi nang na lha'i bu mo	
bzhin du gzi brjid dang ldan pas nang du zhugs	
nas spyod lam dul bas byang chub sems dpa'i spyan	
sngar 'dug go / byang chub sems dpas rgyan thams	
cad byin nas sor gdub rgya kho na lus pa	
byang chub sems dpas de la bstan pa dang /	
de nas thog ma med pa'i dus nas mchog tu mnyes pa byas pa des /	
seng ge'i khri'i skas la 'dzeg nas byang chub sems dpa'i phyag nas rang gis phyung ngo //	
blon po rnams dang /	
ser skya'i gzhi'i skye bo'i tshogs gtso bor bkur ba rnams kyis smras pa /	
shes ldan dag /	
'di ni /	
bud med thams cad las khyad par 'phags pa yin te /	
'dis gzhon nu'i thugs dang bstun par nus pas 'di blang bar bya'o //	
de nas rgyal po zas gtsang gis grags 'dzin ma	
bud med kyi 'khor nyi khri dang gzhon nu sh'akya	
thub pa'i btsun mor blangs so //	
chos nyid kyis /	
gang gi tshe sangs rgyas bcom ldan 'das rnams 'jig	
rten du byung ba de'i tshe shing dge ba'i snying	
po zhes bya ba skye bar 'gyur te /	
de nyi ma gcig cing khru brgyar skye bar 'gyur la /	
ji tsam nyi ma ma @431b shar ba de srid du ni /	
sen mos kyang gcad du rung la /	
nyi ma shar nas ni /	
mtshon gyis kyang mi chod cing /	
mes kyang mi tshig pa zhig ser skya'i gzhi dang	
lhas bstan gyi bar na 'bab chu ro hi ka	
zhes bya ba'i 'gram na skyes te /	
dus dus su chu brug pas de'i rtsa ba brus	
nas rlung gi shugs kyis 'gyel te gags bzhin du	
chu bcad de 'dug go /	
de nas chus rgyal po legs par rab sad kyi yul ni /	
chu med bas ma rung la /	
zas gtsang gi yang chus ma rung ste /	
rgyal po legs par rab sad kyis rgyal po zas gtsang la spring pa /	
shing dge ba'i snying po 'gyel nas 'bab chu ro hi ka'i gags su gyur te mchis na /	
gzhon nu mthu dang ldan zhes thos kyi /	
da gtang ba'i rigs so //	
rgyal po zas gtsang gis smras pa /	
kho bo gzhon nu la bka' mi stsol lo //	
'dun pas smras pa /	
lha /	
bdag la gnang ba 'ba' zhig stsol cig dang /	
ci nas kyang gzhon nu la yang bka' ma stsal	
bzhin du rang nyid gshegs par 'gyur ba de ltar	
bgyi'o // rgyal po zas gtsang gis khas blangs so //	
'dun pas 'bab chu ro hi ka'i 'gram du gzhon	
nu rnams kyi skyed mos tshal re re btsugs nas	
smras pa / gzhon nu dag /	
skyed mos tshal du 'dong /	
de rnams so so'i shing rtar zhugs nas skyed mos tshal du dong ba las /	
lhas byin gyi skyed mos tshal gyi steng nas ngang pa zhig 'phur ba de /	
lhas byin gyis mdas bsnun nas byang chub sems dpa'i skyed mos tshal du ltung ba dang /	
byang chub sems dpas bzung nas @432a *//	
mda' phyung ste sman gyis glan nas sos so //	
lhas byin gyis byang chub sems dpa' la spring pa /	
ngang pa'o ni /	
sngar ngas bzung ba yin gyi /	
skur cig /	
byang chub sems dpas slar spring pa /	
ngas gang gi tshe kho na sems can thams cad	
la phan pa'i lhag pa'i bsam pas byang chub tu	
sems bskyed pa de kho na'i tshe ngas sems can	
thams cad bzung ba yin no //	
der byang chub sems dpa' dang lhas byin lhan cig	
srid pa tha ma la thog mar sha 'khon de	
byung ste / srid pa gzhan rnams su ni /	
phal mo che zhig kyang byung ngo //	
legs par rab sad kyis gzhon nu rnams shing dge ba'i snying po dbyung ba'i phyir lhags so //	
zhes thos nas /	
des skye bo'i tshogs chen po mngags te /	
de na skye bo'i tshogs chen po'i sgra chen po dang /	
sgra mthon po grags nas byang chub sems dpas smras pa /	
shes ldan dag /	
skye bo'i tshogs chen po'i sgra chen po sgra mthon po grags pa 'di ci zhig /	
'dun pas ji ltar gyur pa gsol pa dang /	
byang chub sems dpas gsungs pa /	
gal te de lta na /	
'byin du 'dong ngo //	
zhes byang chub sems dpa' gzhon nu rnams dang lhan cig dong ba dang /	
ji tsam na khung nas sprul gdug pa zhig byang chub sems dpa'i mdun du byung ba dang /	
'char kas byang chub sems dpa' thal bar brlags su	
'gyur du 'ong zhes mtshon rnon pos rked du bcad	
pa las / de'i dbugs kyis 'char ka la phog pas 'char ka nag @432b bor gyur nas /	
de'i ming 'char ka nag po /	
'char ka nag po /	
zhes bya bar gyur to //	
de nas gzhon nu rnams kyis shing dge ba'i snying po 'byin pa la zhugs pa na /	
lhas byin gyis 'bad pa dang cung zad cig g-yos so //	
dga' bos ni /	
cung zad cig bteg go /	
byang chub sems dpas ni /	
thams cad kyi thams cad du steng gi nam mkha'	
la 'phangs te dum bu gnyis su chag nas 'bab	
chu ro hi ka'i tshu rol gyi 'gram du dum	
bu gcig / pha rol gyi 'gram du dum bu gcig ltung bar gyur to //	
byang chub sems dpas skye bo'i tshogs la gsungs pa /	
shes ldan dag /	
shing dge ba'i snying po 'di ni /	
bsil ba'i rang bzhin yin pas mkhris pa'i nad dang /	
shu ba dang /	
phol mig byung ba la byugs na /	
zhi bar 'gyur gyi /	
dum bu dum bur byos la khyer cig /	
gzhon nu rnams rang rang gi shing rtar zhugs te	
skyed mos tshal gyi sa nas ser skya'i gzhir dong	
nas grong khyer du zhugs pa na /	
byang chub sems dpa' shing rtar zhugs pa la mtshan mkhan rnams kyis /	
gal te 'di lo bdun du rab tu ma byung bar gyur na /	
'khor los bsgyur ba'i rgyal por 'gyur ro //	
zhes lung bstan to //	
sh'akya dril bu sgra'i bu mo sa 'tsho ma zhes bya ba /	
steng gi khang bzang gi gzhi la 'dug pa byang chub sems dpas gzigs so //	
gzigs ma thag tu zhabs kyi mthe bos shing rta mnan nas mi g-yo bar gyur pa dang /	
byang chub sems dpas sa 'tsho ma la brtag par brtsams so //	
@433a *// sa 'tsho mas kyang byang chub sems dpa' la'o //	
byang chub sems dpa' sa 'tsho ma la rtog pa	
na phyag na lcags kyi mda' bsnams pa de phyir	
brlags so // sa 'tsho ma yang byang chub sems dpa' la rtog pa na /	
rkang pa'i mthe bos khang bzang gi gzhi brtol to //	
skye bo'i tshogs chen pos byang chub sems dpa' dang	
sa 'tsho ma phan tshun du rtog par byed cing	
lhag pa'i bsam pa skyes par gyur pa mthong ngo	
// mthong nas kyang smras pa /	
bud med 'di 'dra ba 'dis ni /	
byang chub sems dpa'i thugs dang bstun par nus so //	
gtam de rgyal po zas gtsang gis thos nas de	
'khor nyi khri dang byang chub sems dpa'i btsun mor	
blangs so // chos nyid kyis gang gi tshe byang	
chub sems dpa' skyed mos tshal gyi gzhir gshegs par	
bzhed par gyur pa de'i tshe kha lo sgyur ba	
blangs so // la / kye kha lo sgyur ba /	
re zhig bzhon pa bzang po myur du shoms shig dang /	
der nga zhugs nas skyed mos tshal gyi gzhir 'gro'o //	
zhes gsung bar 'gyur bas /	
de nas byang chub sems dpas kha lo sgyur ba la bsgo ba /	
kye kha lo sgyur ba /	
re zhig bzhon pa bzang po myur du shoms shig dang /	
der nga zhugs nas skyed mos tshal gyi gzhir 'gro'o //	
lha /	
bka' bzhin 'tshal zhes kha lo sgyur bas byang chub sems dpa' sh'akya thub pa'i ltar mnyan nas /	
bzhon pa bzang po myur du bshams te byang chub	
sems dpa' sh'akya thub pa gang na ba der song	
@433b nas phyin pa dang /	
byang chub sems dpa' sh'akya thub pa la 'di skad ces smras so //	
lha /	
bcibs pa bzang po bshams lags kyi /	
lha /	
de de'i dus la bab par dgongs su gsol /	
de nas byang chub sems dpa' sh'akya thub pa bzhon	
pa bzang por zhugs nas skyed mos tshal gyi gzhir	
byung ba dang / byang chub sems dpa' sh'akya thub pas mi rgas /	
'khogs /	
gtugs pa /	
sgur po //	
phyam sgur po ltar kyar kyor can /	
mdun nas 'khar ba la brten cing lus 'dar zhing 'gro ba /	
de'i skra se ba /	
ji ltar yang mi gzhan dag dang mi 'dra ba zhig gzigs so //	
gzigs nas kyang kha lo sgyur ba la gsungs pa /	
kha lo sgyur ba /	
mi rgas /	
'khogs /	
gtugs pa /	
sgur po /	
phyam sgur po ltar kyar kyor can /	
mdun nas 'khar ba la brten cing lus 'dar zhing 'gro la /	
de'i skra se ba /	
ji ltar yang mi gzhan dang mi 'dra ba 'di ci yin /	
lha /	
mi 'di ni /	
rgas pa zhes bgyi'o //	
kha lo sgyur ba /	
rgas pa zhes bya ba 'di ci yin /	
lha /	
mi 'di ring po mi thogs pa kho nar 'gum par 'gyur bas de ni rgas pa zhes bgyi'o //	
kha lo sgyur ba /	
nga yang rga ba'i chos dang /	
rga ba'i chos nyid las ma 'das sam /	
lha yang rga ba'i chos dang /	
rga ba'i chos nyid las ma 'das so //	
kha lo sgyur ba /	
de'i phyir shing rta phyir sgyur cig /	
pho brang nyid du 'dong ngo /	
'di ltar /	
nga pho brang du phyin nas nga rga ba las	
ma 'das zhes grags pa'i don de nyid bsam par	
bya'o // kha lo sgyur bas shing rta phyir bsgyur nas pho brang nyid du chas te /	
der byang chub sems dpa' sh'akya thub @434a *//	
pa pho brang gi nang du byon nas nga yang	
rga ba las ma 'das pa lta zhig ces mi	
dgyes shing thugs ngan dgongs so //	
'dir smras pa /	
dar yal rgas shing sgur la mgo skya ba //	
lag na 'khar ba thogs pa'i mi gzigs nas //	
'di bdag rgas las ma 'das zhes grag ces //	
de nas mi dgyes thugs ngan dgongs par mdzad //	
de nas rgyal po zas gcang gis kha lo sgyur ba la smras pa /	
kha lo sgyur ba /	
ci /	
gzhon nu yid dga' ba dang mgu bas skyed mos tshal gyi gzhir byung ngam /	
skyed mos tshal la mngon par dga'am /	
lha /	
ma lags so //	
de ci'i slad du zhe na /	
lha /	
gzhon nu skyed mos tshal gyi gzhir gshegs pa na /	
mi rgas /	
'khogs /	
gtugs pa /	
sgur po /	
phyam sgur po ltar kyar kyor can /	
mdun nas 'khar ba la brten cing lus 'dar zhing mchi la /	
de'i skra se ba ji ltar yang mi gzhan dag dang mi 'dra ba zhig gzigs so //	
gzigs nas kyang bdag la 'di skad ces bka' stsal to //	
kha lo sgyur ba /	
mi rgas /	
'khogs /	
gtugs pa /	
sgur po /	
phyam sgur po ltar kyar kyor can /	
mdun nas 'khar ba la brten cing lus 'dar zhing 'gro la /	
de'i skra se ba /	
ji ltar yang mi gzhan dag dang mi 'dra ba 'di ci yin /	
de la bdag gis 'di skad ces gsol to //	
lha /	
'di ni /	
rgas pa zhes bgyi'o //	
de 'di skad ces gsungs so //	
kha lo sgyur ba /	
rgas pa zhes bya ba 'di ci yin /	
de la bdag gis 'di skad ces gsol to //	
lha /	
mi @434b 'di ring po mi thogs pa kho nar 'gum par 'gyur bas /	
lha /	
de ni /	
rgas pa zhes bgyi'o //	
de 'di skad ces gsungs te /	
kha lo sgyur ba /	
nga yang rga ba'i chos nyid las ma 'das sam /	
de la bdag gis 'di skad ces gsol to //	
lha yang rga ba'i chos dang /	
rga ba'i chos nyid las ma 'das so //	
de skad ces gsungs te /	
kha lo sgyur ba /	
de'i phyir shing rta phyir sgyur cig /	
pho brang nyid du 'dong ngo //	
'di lta pho brang du phyin nas nga rga ba	
las ma 'das zhes grags pa'i don de nyid bsam	
par bya'o // lha /	
gzhon nu de pho brang gi nang du gshegs te /	
de nas nga yang rga ba las ma 'das pa	
lha zhig ces mi dgyes shing thugs ngan dgongs so	
// de nas rgyal po zas gtsang 'di snyam du sems te /	
mtshan mkhan dang ltas mkhan gyi bram ze de rnams	
kyi tshig yang dag par bden par mi 'gyur grang	
/ gzhon nu skra dang kha spu bregs te gos	
ngur smrig bgos nas dad pa yang dag pa kho	
nas khyim nas khyim med par rab tu byung bar	
'gyur du 'ong gi /	
ma la bdag gis gzhon nu la 'dod pa'i yon	
tan lnga las phal mo che zhig byin la ci	
nas kyang 'di la dga' zhing rab tu 'byung bar	
mi 'gyur bar bya'o //	
snyam mo //	
de nas rgyal po zas gtsang gis byang chub sems	
dpa' sh'akya thub pa la 'dod pa'i yon tan lnga	
las phal mo che zhig byin te /	
ci nas kyang 'di la dga' zhing rab tu 'byung bar mi 'gyur bar byas so //	
'dir smras pa /	
sh'akya thub pa'i yab ste zas gtsang des //	
kha lo sgyur las tshig de thos nas ni //	
de tshe dga' nas bdag 'dor mi gzhug @435a *//	
phyir //	
'dod pa'i yon tan lnga las yang byin no //	
chos nyid kyis /	
byang chub sems dpa' skyed mos tshal gyi gzhir gshegs	
par bzhed par gyur pa de'i tshe kha lo sgyur	
ba la / kye kha lo sgyur ba /	
re zhig bzhon pa bzang po myur du shoms shig dang /	
de la nga zhon nas skyed mos tshal gyi gzhir 'gro'o //	
zhes gsung bar 'gyur bas /	
de nas byang chub sems dpas kha lo sgyur pa la gsungs pa /	
kye kha lo sgyur ba /	
re zhig bzhon pa bzang po myur du shoms shig /	
de la nga zhon nas skyed mos tshal gyi gzhir gshegs so //	
lha /	
bka' bzhin 'tshal zhes kha lo sgyur bas /	
byang chub sems dpa' sh'akya thub pa'i ltar mnyan nas	
bzhon pa bzang po bshams ta byang chub sems dpa'	
sh'akya thub pa gang na ba der song nas phyin	
pa dang / byang chub sems dpa' sh'akya thub pa la 'di skad ces gsol to //	
lha /	
bcibs pa bzang po bshams lags na /	
lha da de'i dus la bab par dgongs su gsol /	
de nas byang chub sems dpa' sh'akya thub pa bzhon	
pa bzang por zhugs nas skyed mos tshal gyi gzhir	
byung ba dang / byang chub sems dpa' sh'akya thub pas mi skya bo /	
rbab rbab po /	
rid pa /	
nyam chung ba /	
dbang po nyams pa /	
skye bo mang po'i mig gis blta mi phod pa zhig gzigs so //	
sarba mangga lam////	
@1b #// 'dul ba gzhi /	
bam po gya gsum pa /	
gzigs nas kyang kha lo sgyur ba la gsungs pa /	
kha lo sgyur ba mi skya bo rbab rbab po /	
rid pa nyam chung ba dbang po nyams pa skye	
bo mang po'i mig gis blta mi phod pa 'di	
ci yin / lha /	
'di ni bros thebs pa zhes bgyi'o //	
kha lo sgyur ba nad kyis thebs pa zhes bya ba 'di ci yin /	
lha /	
mi 'di gang @2a *//	
'dis 'gum par 'gyur ba'i gnas de mchis te /	
lha /	
'di ni bros thebs pa zhes bgyi'o //	
kha lo sgyur ba nga yang nad kyi chos dang nad kyi chos nyid las ma 'das sam /	
lha yang snyun gyi chos dang snyun gyi chos nyid	
las ma 'das so; ;kha lo sgyur ba de'i phyir	
shing rta phyir sgyur cig /	
pho brang nyid du 'dong ngo //	
'di ltar nga pho brang du phyin nas nga nad	
las ma 'das zhes grags pa'i don de nyid bsam	
par bya'o // kha lo sgyur bas shing rta phyir bsgyur nas pho brang nyid du chas te /	
der byang chub sems dpa' sh'akya thub pa pho brang	
gi nang du gshegs nas bdag kyang nad las ma	
'das pa lta zhig ces mi dgyes shing thugs @2b	
ngan dgongs so // 'dir smras pa /	
mi ni lus rid skya bo rbab rbab po //	
rang dbang med pa'i nad thebs 'dir gzigs nas //	
nad las bdag ma 'das pa lta zhig ces //	
de nas mi dgyes thugs ngan dgongs par mdzad //	
de nas rgyal po zas gtsang gis kha lo sgyur ba la smras pa /	
kha lo sgyur ba; ci gzhon nu yid dga' ba	
dang mgu bas skyed mos tshal gyi gzhir byung ngam	
/ skyed mos tshal la mngon par dga' bar gyur tam /	
lha /	
ma lags so //	
de ci'i slad du zhe na /	
lha gzhon nu skyed mos tshal gyi gzhir byung ba na /	
mi skya bo rbab rbab po rid pa nyam chung ba dbang po nyams pa /	
skye bo mang po'i mig gis blta mi phod pa zhig gzigs so //	
gzigs nas kyang bdag la bka' stsal pa /	
kha lo sgyur ba mi skye bo rbab rbab po rid pa nyam chung ba dbang po nyams pa /	
skye bo mang po'i mig gis blta mi phod pa 'di ci yin /	
de la bdag gis 'di skad ces gsol to //	
@3a #// lha 'di ni bros thebs pa zhes bgyi'o //	
de 'di skad ces gsungs te /	
kha lo sgyur ba nad kyis thebs pa zhes bya ba 'di ci yin /	
de la bdag gis 'di skad ces gsol to //	
mi 'di gang gnod pa 'dis 'gum par 'gyur ba'i gnas de mchis te /	
lha de ni bros thebs pa zhes bgyi'o //	
de 'di skad ces gsung ste /	
kha lo sgyur ba nga yang nad kyi chos dang nad kyi chos nyid las ma 'das sam /	
de la bdag gis 'di skad ces gsol to; ;lha	
yang snyun gyi chos dang snyun gyi chos nyid las	
ma 'das so // de 'di skad ces gsung ste /	
kha lo sgyur ba de'i phyir shing rta phyir sgyur cig /	
pho brang nyid du 'dong ngo //	
'di ltar nga pho brang nyid du phyin nas /	
nga nad las ma 'das zhes grags pa'i don de nyid bsam par bya'o //	
lha gzhon nu de pho brang gi nang du gshegs nas /	
nga yang nad las ma 'das pa lta zhig ces mi dgyes shing /	
thugs ngan dgongs so //	
de nas rgyal po zas gtsang 'di @3b snyam du sems te /	
mtshan mkhan dang ltas mkhan gyi bram ze de rnams	
kyi tshig yang dag par bden par mi 'gyur grang	
/ gzhon nu skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu byung	
bar 'gyur du 'ong gis /	
ma la bdag gis gzhon nu la 'dod pa'i yon	
tan lnga las phal mo che zhig byin la ci	
nas kyang 'di la dga' zhing rab tu 'byung bar	
mi 'gyur bar bya'o snyam mo //	
de nas rgyal po zas gtsang gis byang chub sems	
dpa' sh'akya thub pa la 'dod pa'i yon tan lnga	
las phal mo che zhig byin te ci nas kyang	
'di la dga' zhing rab tu 'byung bar mi 'gyur	
bar byas so // 'dir smras pa /	
de'i tshe dga' nas bdag 'dor mi gzhug phyir //	
gzugs dang sgra dang dri dang ro rnams dang //	
reg bya yid du 'ong ba gtso rnams kyi //	
'dod pa yon tan lnga po yang byin no //	
chos nyid kyis byang chub sems dpa'i skyed mos tshal	
gyi gzhir gshegs pa bzhed par gyur pa de'i tshe	
kha lo sgyur ba la /	
kye kha lo sgyur ba re zhig bzhon pa bzang po myur du shoms shig dang /	
der nga zhugs nas /	
skyed mos tshal gyi gzhir 'gro'o zhes gsung bar 'gyur bas /	
de nas byang chub sems dpas kha lo sgyur ba la gsungs pa /	
kye kha lo sgyur ba re zhig bzhon pa bzang po myur du shoms shig /	
der nga zhugs nas skyed mos tshal gyi gzhir 'gro'o //	
lha /	
bka' bzhin 'tshal zhes kha lo sgyur bas /	
byang chub sems dpa' sh'akya thub pa'i @4a *//	
ltar mnyan nas bzhon pa bzang po bshams te /	
byang chub sems dpa' sh'akya thub pa gang na ba der song nas phyin pa dang /	
byang chub sems dpa' sh'akya thub pa la 'di skad ces smras so //	
lha bcibs pa bzang po bshams lags kyis /	
lha da de'i dus la bab par dgongs su gsol /	
de nas byang chub sems dpa' sh'akya thub pa bzhon pa bzang por zhugs te /	
skyed mos tshal gyi gzhir byung ba dang /	
byang chub sems dpa' sh'akya thub pas ras kha dog	
sna tshogs las byas pa'i bla re bres pa dang	
/ khyogs khyer ba dang /	
mdun na me sgron thogs pa dang /	
skye bo'i tshogs chen po mdun nas 'gro ba dang /	
bud med skra bshig pa rnams ngu zhing rjes bzhin	
du 'brang ba zhig gzigs so; ;gzigs nas kyang kha	
lo sgyur ba la gsungs pa /	
kha lo sgyur ba ras kha dog sna tshogs las byas pa'i bla re bres pa dang /	
khyogs khyer ba dang /	
mdun na me sgron thogs pa dang /	
skye bo'i tshogs chen po mdun nas 'gro ba dang /	
bud med skra bshig pa rnams ngu zhing rjes bzhin rjes bzhin du 'brang ba 'di ci yin /	
lha 'di ni gum pa zhes bgyi'o //	
kha lo sgyur ba shi ba zhes bya ba 'di ci yin /	
lha /	
mi 'dis slan chad sdug pa'i pha ma mi mthong zhing /	
bu pho dang /	
bu mo dang /	
bran pho dang /	
bran mo dang /	
las bgyid pa dang /	
zho shas 'tsho ba'i mi @4b rnams kyang ma lags la /	
de dag gis kyang slan chad 'di mi mthong bas /	
lha 'di ni gum pa zhes bgyi'o //	
kha lo sgyur ba nga yang 'chi ba'i chos dang 'chi ba'i chos nyid las ma 'das sam /	
lha yang 'chi ba'i chos dang 'chi ba'i chos nyid las ma 'das so //	
kha lo sgyur ba de'i phyir shing rta phyir sgyur cig pho brang nyid du 'dong ngo //	
'di ltar nga pho brang nyid du phyin nas /	
nga 'chi ba las ma 'das zhes grag pa de'i don nyid bsam par bya'o //	
kha lo sgyur bas shing rta phyir bsgyur nas /	
pho brang nyid du chas te der byang chub sems	
dpa' sh'akya thub pa pho brang gi nang du gshegs	
nas / bdag kyang 'chi ba las ma 'das pa	
lta zhig ces mi dgyes shing thugs ngan dgongs so	
nas / // 'dir smras pa /	
tshe zad pa yis 'du shes bral gyur cing //	
sems med mi yi ro zhig gzigs nas ni //	
'chi las bdag ma 'das pa lta zhig ces //	
de nas mi dgyes thugs ngan dgongs par mdzad //	
de nas rgyal po zas gtsang gis kha lo sgyur ba la smras pa /	
kha lo sgyur ba /	
ci gzhon nu yid dga' ba dang /	
mgu bas skyed mos tshal gyi gzhir byung ngam /	
skyed mos tshal la mngon par dga' bar gyur tam /	
lha ma lags so //	
de ci'i slad du zhe na /	
lha gzhon nu skyed mos tshal gyi gzhir byung ba	
na ras kha dog sna tshogs las bgyid pa'i bla	
re bres pa dang /	
khyogs khyer ba dang /	
mdun na me sgron thogs pa dang /	
skye bo'i tshogs chen po mdun nas mchi ba dang /	
bud med skra bshig pa rnams ngu zhing rjes bzhin rjes bzhin du 'brang ba zhig gzigs so //	
gzigs nas kyang @5a *//	
bdag la gsungs pa /	
kha lo sgyur ba ras kha dog sna tshogs las byas pa'i bla re bres pa dang /	
khyogs khyer ba dang /	
mdun na me sgron thogs pa dang /	
skye bo'i tshogs chen po mdun nas 'gro ba dang /	
bud med skra bshig pa rnams ngu zhing rjes bzhin rjes bzhin du 'brang ba 'di ci yin /	
de la bdag gis 'di skad ces gsol to //	
lha 'di ni gum pa zhes bgyi'o //	
de 'di skad ces gsungs te /	
kha lo sgyur ba shi ba zhes bya ba 'di ci yin /	
de la bdag gis 'di skad ces gsol to //	
lha mi 'dis slan chad sdug pa'i pha ma mi mthong zhing /	
bu pho dang bu mo dang /	
bran pho dang bran mo dang /	
las bgyid pa dang /	
zho shas 'tsho ba rnams kyang ma lags la /	
de rnams kyis kyang slan chad 'di mi mthong bas /	
lha 'di ni gum pa zhes bgyi'o //	
de 'di skad ces gsungs te /	
kha lo sgyur ba nga yang 'chi ba'i chos dang 'chi ba'i chos nyid las ma 'das sam /	
de la bdag gis 'di skad ces gsol to //	
lha yang 'chi ba'i chos dang 'chi ba'i chos nyid las ma 'das so //	
des 'di skad ces gsungs te /	
kha lo sgyur ba de'i phyir shing rta phyir sgyur cig /	
pho brang nyid du 'dod ngo //	
'di ltar nga pho brang du phyin nas 'chi ba	
las ma 'das zhes grags pa'i don de nyid bsam	
par bya'o // lha gzhon nu de pho brang gi nang du gshegs te /	
bdag kyang 'chi ba las ma 'das pa lta zhig ces mi dgyes shing thugs ngan dgongs so //	
de nas rgyal po zas gtsang 'di snyam du sems	
@5b te; mtshan mkhan dang ltas mkhan gyi bram ze	
de rnams kyi tshig yang dag par bden par mi	
'gyur grang / gzhon nu skra dang kha spu bregs	
te gos ngur smrig bgos nas dad pa yang dag	
pa kho nas khyim nas khyim med par rab tu	
'byung bar 'gyur du 'ong gis /	
ma la bdag gis gzhon nu la 'dod pa'i yon	
tan lnga las phal mo che zhig byin la ci	
nas kyang 'di la dga' zhing rab tu 'byung bar	
mi 'gyur bar bya'o snyam mo //	
de nas rgyal po zas gtsang gis byang chub sems	
dpa' sh'akya thub pa la 'dod pa'i yon tan lnga	
las phal mo che zhig byin nas ci nas kyang	
'di la dga' zhing rab tu byung bar mi 'gyur	
bar byas so // 'dir smras pa /	
grong khyer dam pa dpal ldan yid 'ong der //	
lha yi lhar gyur sgron ma dang mtshungs pa //	
'dod pa'i yon tan lnga pos kun dgyes pa //	
mig stong dga' ba'i tshal na gnas pa bzhin //	
de nas gnas gtsang ma'i ris kyi lha rnams 'di snyam du sems te /	
byang chub sems dpa' rnams ni rgyu'i stobs can yin	
mod kyi 'on kyang rkyen bsgrub par bya dgos te	
/ 'di ltar rgyu'i stobs chen po yang rkyen gyi stobs la ltos so snyam nas /	
de rnams kyi mi skra bregs shing gos ngur smrig	
gyon pa lag pa na lhung bzed thogs pa zhig	
khyim nas khyim dang /	
khang pa nas khang par rgyu zhing 'gro ba zhig sprul to //	
chos nyid kyis byang chub sems dpa' skyed mos tshal	
gyi gzhir gshegs par bzhed par gyur pa de'i tshe	
kha lo sgyur ba la kha lo sgyur ba re	
zhig bzhon pa bzang po myur du shoms @6a *//	
shig dang /	
der nga zhugs nas skyed mos tshal gyi gzhir gshegs	
so zhes gsung bar 'gyur bas de nas byang chub	
sems dpas kha lo sgyur ba la gsungs pa /	
kha lo sgyur ba re zhig bzhon pa bzang po myur du shoms shig /	
der nga zhugs nas skyed mos tshal gyi gzhir gshegs so //	
lha /	
bka' bzhin 'tshal zhes kha lo sgyur bas byang chub	
sems dpa' sh'akya thub pa'i ltar mnyan nas bzhon pa	
bzang po bshams nas /	
byang chub sems dpa' sh'akya thub pa gang na ba der song nas phyin pa dang /	
byang chub sems dpa' sh'akya thub pa la 'di skad ces gsol to //	
lha bcibs pa bzang po bshams lags kyis /	
lha da de'i dus la bab par dgongs su gsol /	
de nas byang chub sems dpa' sh'akya thub pa bzhon	
pa bzang por zhugs nas skyed mos tshal gyi gzhir	
byung ba dang / byang chub sems dpa' sh'akya thub	
pas mi skra bregs shing gos ngur smrig gyon pa	
lag pa na lhung bzed thogs pa zhig khyim nas	
byung ba dang / khyim dang / khang pa nas khang par rgyu zhing 'gro ba zhig gzigs so //	
gzigs nas kyang kha lo sgyur ba la gsungs pa /	
kha lo sgyur ba mi skra bregs shing lag pa na lhung bzed thogs nas khyim nas khyim dang /	
khang nga nas khang par rgyu zhing 'grol 'di'i gos kyang kha dog mi mtshungs te /	
ji ltar yang mi gzhan dag gi dang mi 'dra ba 'di ci yin /	
lha de ni rab tu byung ba zhes bgyi'o //	
kha lo sgyur ba rab tu byung ba zhes bya ba 'di ci yin /	
@6b lha rab tu byung ba de ni dul ba legs pa dang /	
yang dag par sdom pa legs pa dang /	
don spyod pa legs pa dang /	
chos spyod pa legs pa dang /	
dge ba spyod pa legs pa dang /	
dge legs spyod pa legs par rig nas skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu byung	
ste / lha 'di ni rab tu byung ba zhes bgyi'o //	
kha lo sgyur ba de'i phyir shing rta 'di rab	
tu byung ba gang na ba de logs su sgyur	
cig / lha /	
bka' bzhin 'tshal zhes /	
kha lo sgyur bas byang chub sems dpa' sh'akya thub	
pa'i ltar mnyan nas shing rta de rab tu byung	
ba gang na ba der bsgyur to //	
de nas byang chub sems dpa' sh'akya thub pas rab	
tu byung ba de la 'di skad ces bka' stsal	
to // kye mi khyod ci'i phyir skra bregs shing	
lag pa na lhung bzed thogs nas khyim nas khyim	
to // dang / khang pa nas khang par rgyu	
zhing 'gro la khyod kyi gos kyang kha dog mi	
to // dang / mtshungs te / ci nas kyang mi gzhan dag gi dang mi 'dra ba yin /	
des 'di skad ces smras so //	
gzhon nu bdag ni rab tu byung ba zhes bgyi'o //	
kye mi khyod ji ltar na rab tu byung ba zhes bya /	
gzhon nu bdag gis dul ba legs pa dang /	
yang dag par sdom pa legs pa dang /	
don spyod pa legs pa dang /	
chos spyod pa legs pa dang /	
dge ba spyod pa legs pa dang /	
dge legs spyod pa legs par rig nas skra dang kha spu bregs te /	
gos ngur smrig bgos nas dad pa yang dag par	
kho nas khyim nas khyim med par rab tu byung	
ste / de ltar @7a *//	
na bdag rab tu byung ba zhes bya'o //	
kye mi khyod kyis dul pa legs pa dang /	
yang dag par sdom pa legs pa dang /	
don spyod pa legs pa dang /	
chos spyod pa legs pa dang /	
dge ba spyod pa legs pa dang /	
dge legs spyod pa legs par rig nas skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu byung	
ba legs so // de nas byang chub sems dpa' sh'akya thub pas /	
kha lo sgyur ba la gsungs pa /	
kha lo sgyur ba de'i phyir shing rta phyir sgyur cig /	
pho brang nyid du 'dod do //	
'di ltar nga pho brang du phyin nas don 'di kho na bsam par bya'o //	
kha lo sgyur bas shing rta phyir bsgyur nas pho brang nyid du chas te /	
der pho brang du gshegs pa dang /	
byang chub sems dpa' sh'akya thub pa /	
kye ma'o bdag ni skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu byung	
bar bya'o snyam pa'i don de nyid dgongs so //	
de nas rgyal po zas gtsang gis kha lo sgyur ba la smras pa /	
kha lo sgyur ba /	
ci gzhon nu yid dga' ba dang /	
mgu bas skyed mos tshal gyi gzhir byung ngam /	
skyed mos tshal la mngon par dga' bar gyur tam /	
lha ma lags so //	
de ci'i slad du zhe na /	
lha gzhon nu skyed mos tshal gyi gzhir byung ba na /	
mi skra bregs shing gos ngur smrig 'tshal ba sug	
pa na lhung bzed thogs nas khyim nas khyim dang	
/ @7b khang pa nas khang par rgyu zhing mchi ba zhig gzigs so //	
gzigs nas kyang bdag la 'di skad ces gsungs te /	
kha lo sgyur ba mi skra bregs la lag pa na lhung bzed thogs nas khyim nas khyim dang /	
khang pa nas khang par rgyu zhing 'gro la 'di'i gos kyang kha dog mi mtshungs te /	
ji ltar yang mi gzhan dag gi dang mi 'dra ba 'di ci yin /	
de la bdag gis 'di skad cas gsol to //	
lha 'o ni rab tu byung ba zhes bgyi'o //	
de 'di skad ces gsungs te /	
kha lo sgyur ba rab tu byung ba zhes bya ba 'di ci yin /	
de la bdag gis 'di skad ces gsol to //	
lha rab tu byung ba de ni dul ba legs pa dang /	
yang dag par sdom pa legs pa dang /	
don spyad pa legs pa dang /	
chos spyod pa legs pa dang /	
dge ba spyod pa legs pa dang /	
dge legs spyod pa legs par rig nas skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu byung	
ba ste / lha 'di ni rab tu byung ba zhes bgyi'o //	
de 'di skad ces gsungs te /	
kha lo sgyur ba de'i phyir shing rta 'di rab	
tu byung ba gang na ba de logs su sgyur	
cig / lha /	
bka' bzhin 'tshal zhes byang chub sems dpa' sh'akya thub	
pa'i ltar mnyan nas shing rta de rab tu byung	
ba gang na ba de logs su bsgyur ba dang	
/ byang chub sems dpa' sh'akya thub pas rab tu byung ba de la 'di skad ces gsungs te /	
kye mi khyod ci'i phyir skra bregs la lag na lhung bzed thogs nas khyim nas khyim dang /	
khang pa nas khang par rgyu zhing @8a *//	
'gro la khyod kyi gos kyang kha dog mi mtshungs te /	
ji ltar yang mi gzhan dag dang mi 'dra ba yin /	
des 'di skad ces gsol to //	
gzhon nu bdag ni rab tu byung ba zhes bya'o //	
byang chub sems dpas gsungs pa /	
kye mi khyod ji ltar rab tu byung ba zhes bya /	
des 'di skad ces gsol to //	
gzhon nu bdag gis dul ba legs pa dang /	
yang dag par sdom pa legs pa dang /	
don spyod pa legs pa dang /	
chos spyod pa legs pa dang /	
dge ba spyod pa legs pa dang /	
dge legs spyod pa legs par rig nas skra dang kha spu bregs te /	
gos ngur smrig bgos nas /	
dad pa yang dag pa kho nas khyim nas khyim med par rab tu byung ste /	
de ltar na bdag rab tu byung ba zhes bya'o //	
byang chub sems dpas gsungs pa /	
kye mi khyod kyis dul ba legs pa dang /	
yang dag par sdom pa legs pa dang /	
don spyod pa legs pa dang /	
chos spyod pa legs pa dang /	
dge ba spyod pa legs pa dang /	
dge legs spyod pa legs par rig nas skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu byung	
ba legs so // de nas gzhon nus gsungs pa /	
kha lo sgyur ba de'i phyir shing rta phyir sgyur cig /	
pho brang nyid du 'dong ngo //	
'di ltar rang pho brang du phyin nas don 'di bsam par bya'o //	
bdag gis de nas shing rta bsgyur nas gzhon nu pho brang du zhugs so //	
rgyal pos bsams pa /	
mtshan mkhan dang ltas mkhan gyi @8b bram ze de	
rnams kyi tshig yang dag par bden par mi 'gyur	
grang / gzhon nu skra dang kha spu bregs nas gos ngur smrig bgos te /	
dad pa yang dag pa kho nas khyim nas khyim	
med par rab tu 'byung bar 'gyur du 'ong gis	
/ ma la bdag gis gzhon nu zhing ba'i grong	
du btang la ci nas kyang de la sems g-yengs	
par 'gyur bar bya'o snyam nas /	
gzhon nu sh'akya thub pa la 'di skad ces smras so //	
gzhon nu tshur shog /	
khyod zhing pa'i grong du song la las kyi mtha' la ltos shig /	
de nas byang chub sems dpa' rgas pa dang /	
nad pa dang /	
shi ba mthong nas ni yid byung /	
rab tu byung ba la ni mngon par zhen pa'i blos yab sh'akya zas gtsang gi tshig gsan nas /	
shing rtar zhugs te zhing pa'i grong du skus gshegs kyi thugs kyis ni ma yin no //	
de la lam gar gter lnga brgyas kha nye bar bstan te sgra phyung ba /	
gzhon nu bdag cag ni khyod kyi nye du'i gter lags kyis bdag cag bzhes shig /	
byang chub sems dpas gsungs pa /	
re zhig de rnams kyis blun po'i yongs su bzung	
ba byas nas ci zhig bya'i khyed nga la dgos	
pa med kyis song zhig /	
tshigs su bcad pas kyang gsungs pa /	
gang gis nga la 'chi ba'i gtam smras pa //	
de dag kyang shi gtam du gyur pa yin //	
bdag kyang shi nas ring po mi thogs par //	
gzhan dag gi yang gtam du 'gyur bar 'ong //	
de rnams kyis yang sgra phyung ba /	
gzhon nus gal te mi bzhes na /	
bdag cag rgya mtsho chen por 'jug go /	
byang chub @9a *//	
sems dpas ci bde bar zhugs shig ces gsungs pa dang /	
de rnams rgya mtsho chen po'i nang du zhugs so //	
byang chub sems dpa' gshegs pa dang /	
ci tsam na zhing pa skra gyen du 'greng ba /	
lag pa dang rkang pa ser ka byung ba /	
lus rdul gyis yogs pa dag cig dang /	
rmon pa lcags zer bu rnon po can gyis lus	
dral bas rgyab dang mjug ngo'i phyogs khrag gis yogs	
pa / ltogs pa dang skom pas dbugs rdzangs shing	
snying ga'i phyogs nas dbugs rdzangs pa ring du 'dren	
la gnya' shing gis mnan pa'i rma las rnag khrag	
'dzag pa la sbrang bu dang 'bu'i tshogs za ba	
pa / / thong lcags kyis rkang pa rma byung zhing /	
kha dang sna nas kha chu dang sna chu 'dzag la sprang ma dang /	
sha sbrang dang sbrang bu mchu rings kyis yogs pa rnams gzigs so //	
gzigs nas kyang thog ma med pa'i dus nas bsod	
nams bskyed cing bsags pa'i thugs rjes kun nas bskyod	
pa'i thugs kyis zhing pa rnams la 'di skad ces	
gsungs so // shas ldan dag /	
khyed su'i yin /	
de rnams kyis gsol pa /	
lha'i lags so //	
des gsungs pa /	
shes ldan dag /	
deng phan chad bran du mi bya /	
mngag gzhug par mi bya /	
rang dbang can gar dga' bar 'gro bar byas bde ba la reg par gnos shig /	
rmon pa rnams kyang bkrol nas gsungs pa /	
khyed cag kyang deng phan chad rtsva mchog ma nyams pa la za zhing /	
chu ma rdul ma rnyogs shing dang ba @9b dag la 'thung zhig /	
khyed la phyogs bzhi nas kyang rlung bsil ba ldang bar gyur cig /	
de nas byang chub sems dpa' yid byung ba de	
nyid kyis yab sh'akya zas gtsang gi zhing blas kyi	
mtha' la gzigs nas shing 'dzam bu'i grib ma gang	
na ba der gshegs te byon nas /	
shing 'dzam bu'i grib ma la bzhugs te /	
'dod pa las dben pa sdig pa mi dge ba'i chos rnams las dben pa /	
rtog pa dang bcas dpyod pa dang bcas shing dben	
pa las skyes pa'i dga' ba dang bde ba zag	
pa med pa dang 'dra ba'i bsam gtan dang po	
la snyoms par zhugs so //	
skye bo'i tshogs chen po yang /	
byang chub sems dpa' spangs te /	
mi 'gro bar shing gzhan rnams kyi drung na sdod do //	
rgyal po zas gtsang gis bsams pa /	
byang chub sems dpa' ring zhig thogs te /	
'di ltar snga dro'i dus las yol gyis ltar 'gro'o	
zhes de shing rtar zhugs nas zhing pa'i grong du	
song ste phan tshun du byang chub sems dpa' tshol	
zhing 'dzam bu'i drung du phyin to //	
de'i tshe nyi ma'i gung yol nas shing gzhan rnams kyi grib ma shar phyogs su gzhol /	
shar phyogs su 'bab /	
shar phyogs su bab par gyur to //	
byang chub sems dpa'i mthus shing 'dzam bu'i grib ma ni byang chub sems dpa'i sku mi gtong ngo //	
rgyal po zas gtsang gi nyi ma'i gung yol nas	
shing gzhan rnams kyi grib ma shar phyogs su gzhol	
/ shar phyogs su 'bab /	
shar phyogs su bab par gyur na shing @10a *//	
'dzam bu'i grib ma ni byang chub sems dpa'i sku mi gtong ba mthong ngo //	
mthong nas kyang de 'di snyam du sems te /	
gzhon nu ni rdzu 'phrul che zhing mthu che ba yin te /	
'di ltar da ltar nyi ma'i gung yol nas shing gzhan rnams kyi grib ma shar phyogs su gzhol /	
shar phyogs su 'bab /	
shar phyogs su bab par gyur na /	
shing 'dzam bu'i grib ma ni byang chub sems dpa'i sku mi gtong ba ngo mtshar che'o snyam mo //	
de nas dga' ba'i bsti stang byas te /	
byang chub sems dpa'i zhabs gnyis la gtugs nas tshigs su bcad pas smras pa /	
ji ltar bltams tshe sa ni g-yos pa ltar //	
'dzam bu'i grib mas khyod sku mi gtong ba //	
blo chen khyod kyi ya mtshan gnyis 'di ste //	
kun gzigs khyod kyi zhabs la phyag 'tshal lo //	
de nas rgyal po zas gtsang gis byang chub sems dpa' skyil mo krung bcas pa las bslangs nas /	
shing rtar zhugs te dur khrod kyi nang nas ser skya'i gzhir gshegs pa na /	
byang chub sems dpas dur khrod kyi nang nas mi ro rnam par sngos pa dang /	
rnam par 'bus gzhigs pa dang /	
rnam par bam pa dag gzigs nas de shin tu skyo ba skyes te /	
shing rtar zhugs bzhin du skyil mo krung bcas nas bzhugs so //	
de nas yab rgyal po zas gtsang gis skyil mo krung bcas pa las bslangs nas /	
ser skya'i gzhir gshegs te /	
grong khyer gyi nang du 'jug pa na mtshan mkhan rnams kyis /	
gal te gzhon nu @10b zhag bdun gyi bar du rab tu ma byung na /	
'khor lo sgyur ba'i rgyal por 'gyur bar lung bstan par rig nas /	
de rnams kyis rgyal po zas gtsang la 'di skad ces smras so //	
gal te de yi bzang po gzigs bzhed na //	
de yi slad du dgung bdun bar du srungs shig dang //	
mi dbang gdugs ni bdal bar gyur pa na //	
rin chen sna bdun 'byung bar the tshom me //	
khyod sras rin che bdun po yi //	
dbang phyug gi ni rgyal por 'gyur //	
rgya mtsho la ni thug pa'i sa //	
chad pa med par skyong bar 'gyur //	
'on te sa ni spangs nas su //	
bsnyengs med nags su bzhud na ni //	
thams cad mkhyen pa thob gyur nas //	
'gro ba sgrol bar mdzad par 'gyur //	
sh'akya dus legs kyi bu mo ri dvags skyes zhes	
bya ba de skar khung na 'dug pas byang chub	
sems dpa' mthong nas tshigs su bcad de smras pa	
/ kye ma 'di yi yum bde zhing //	
yab de yang ni bde ba yin //	
kye ma gang gi khyim thab 'gyur //	
bud med de yang mya ngan 'das //	
skyes mchog bsam gtan pa de yis //	
mya ngan 'das pa'i sgra thos nas //	
mya ngan 'das pa zhi nyid du //	
mkhyen nas de la thugs dgyes gyur //	
de nas byang chub sems dpas legs par smras pa'i phyir mu tig gi phreng ba 'phags pa dang /	
byang chub sems dpa'i mthus skar khung nas song ste /	
de'i mgul du 'khris par gyur to //	
skye bo'i tshogs kyis nang du song ba de mthong nas /	
de rnams kyis rgyal po zas gtsang la rgyas par smras nas /	
rgyal po zas gtsang gis ri dvags @11a *//	
skyes 'khor nyi khri dang /	
byang chub sems dpa'i btsun mor blangs so //	
de nas byang chub sems dpa'i btsun mo sa 'tsho ma dang /	
ri dvags skyes la sogs pa'i 'khor bud med drug khri yod do /	
de nas rgyal po zas gtsang gcung bre bo zas dang /	
zas dkar dang /	
tshad med zas gsum dang lhan cig gcig tu tshogs nas gros bya bar brtsams pa /	
shes ldan dag /	
mtshan mkhan dang ltas mkhan gyi bram ze rnams kyis /	
byang chub sems dpa' sh'akya thub pa la gal te	
zhag bdun gyi bar du rab tu ma byung na	
/ 'khor lo sgyur ba'i rgyal por 'gyur ro zhes	
lung bstan gyis de lta bas na bdag cag gis	
byang chub sems dpa' zhag bdun gyi bar du bsgrims	
te bsrung bar bya zhing grong khyer yang legs par	
/ bsrung bar bya'o // de nas de rnams kyis	
ser skya'i gzhi'i grong khyer ra ba rim pa bdun	
dang 'obs rim pa bdun gyis bskor nas grong khyer	
gyi sgo 'phar lcags las byas shing /	
sgo 'phar rnams la dril bu shin tu sgra gsal ba btags te /	
sgo phye na de'i sgras dpag tshad gcig kho ra khor yug tu grags par 'gyur ro //	
byang chub sems dpa' ni khang bzang gi gzhi na	
bud med yid 'phrog pa gzugs bzang ba rnams dang	
/ gar dang glu dang rol mo rnams kyi spyod pas bsnyen bkur byed du bcug go /	
blon po rnams ni dpung gi tshogs yan lag bzhi	
dang lhan cig ra ba'i phyi rol khor khor yug	
tu gcan pa byed du bcug go /	
blon po @11b rnams ni dpung brgyas tshugs pa yang byas so //	
btsun mo'i 'khor gyi sgor yang sgo phye na de'i	
sgras rgyal po zas gtsang gi pho brang du grag	
cing de thos nas /	
btsun mo'i 'khor gyi mi dang grong khyer gyi sgo	
srung rnams dang; pho brang 'khor gyi mi grong khyer	
gyi phyi rol nas srung du bcug pa rnams bag	
dang chas te 'dug par 'gyur ba de lta bu	
btags so // byang chub sems dpa' ni /	
steng gi khang bzang gi gzhi skyes pa med par zhugs nas /	
pi wang dang gling bu dang 'khar rnga dang sgra	
snyan la sogs pa rol mo'i cha byad dag nye	
bar len cing / 'byor pa chen pos bzhugs so //	
mtshan mo ni rgyal po zas gtsang yang dpung gi	
tshogs yan lag bzhi dang shar sgo'i phyi rol na	
'dug go / lho phyogs na ni bre bo zas so //	
nub phyogs na ni zas dkar ro //	
byang phyogs na ni tshad med zas so //	
grong khyer gyi dbus kyi 'dram po byed pa ni sh'akya ming chen no //	
de shar sgor song nas smras pa /	
su zhig mel tshe byed /	
su zhig mel tshe byed /	
rgyal po zas gtsang gis smras pa /	
kho bo mel tshe byed do //	
lha mel tshe mdzod cig /	
mel tshe mdzod dang khyod la legs par 'gyur ro //	
zhes smras te /	
tshigs su bcad de smras pa /	
'jig rten gnyid log ro dang mtshungs //	
gnyid log bdud kyi dbang du song /	
'di na mi nyal rtag tu mkhas //	
de bas ma nyal mel tshe byos //	
lho sgor song nas smras pa /	
su zhig mel tshe byed /	
su zhig mel tshe byed /	
bre bo zas kyis smras pa /	
kho bo mel tshe byed do //	
lha mel tshe mdzod cig /	
mel @12a *//	
tshe mdzod dang khyod la legs par 'gyur ro zhes smras nas tshigs su bcad de smras pa /	
'jig rten gnyid log ro dang mtshungs //	
gnyid log bdud kyi dbang du song;/	
gnyid log 'chi bdag dbang du song //	
de bas ma nyal mel tshe byos //	
nub sgor song nas smras pa /	
su zhig mel tshe byed /	
su zhig mel tshe byed /	
zas dkar gyis smras pa /	
kho bo mel tshe byed do //	
lha mel tshe mdzod cig /	
mel tshe mdzod dang khyod la legs par 'gyur ro zhes smras nas tshigs su bcad de smras pa /	
gnyid log pa ni rtag tu myos //	
myos 'gyur bres bos 'thungs pa nyal //	
dgon pa'i nags su nyal ba 'dra //	
de bas ma nyal mel tshe byos //	
byang du song nas smras pa /	
su zhig mel tshe byed /	
su zhig mel tshe byed /	
tshad med zas kyis smras pa /	
kho bo mel tshe byed do //	
lha mel tshe mdzod cig /	
mel tshe mdzod dang khyod la legs par 'gyur ro zhes smras nas /	
tshigs su bcad de smras pa /	
ri nyal ri sul nyal ba bzhin //	
rgya mtsho'i chur ni nyal ba dang //	
ljon shing rtse la nyal ba bzhin //	
de bas ma nyal mel tshe byos //	
dbus kyi bzhi mdo dang sum mdo dag tu song nas smras pa /	
su zhig mel tshe byed /	
su zhig mel tshe byed /	
srung ma rnams kyis smras pa /	
bdag cag mel tshe bgyid do //	
mel tshe byos shig /	
mel tshe byos dang legs par 'gyur ro zhes smras nas /	
tshigs su bcad de smras pa /	
chos spyod chos ma yin ma @12b spyod; ;bden pa smros shig brdzun ma smra //	
mun pa chen por 'jug par 'gyur //	
de bas ma nyal mel tshe byos //	
de nam nangs nas sh'akya ming chen gyis rgyal po zas gtsang la smras pa /	
lha dgung sangs lags te /	
dgung bdun la dgung gcig ni thal /	
dgung drug ni lus so //	
rgyal po zas gtsang gis smras pa /	
legs kyis zhag drug 'das na /	
gzhon nu 'khor lo sgyur bar gyur na /	
bdag cag nam mkha'i ngos la rgyu zhing gling bzhir phyi bzhin dong ngo //	
de bzhin du dgongs gcig lus so zhes bya ba'i bar du ste /	
lha rnams kyis dbang po brgya byin gyi shes pa	
mthong ba ni 'og tu 'jug pa yin pas tshigs	
su bcad de smras pa /	
mi dbang sh'akya sras po thub pa 'di //	
bdag nyid chen po pha rol phyin drug rdzogs //	
thub rnams dgyes pa mdzad pa dka' thub tshal //	
'phags pa dgyes pas nags su gshegs par bzhed //	
de nas byang chub sems dpa' btsun mo dang lhan	
cig skyes pa med pa na rol mos rtse bar	
byed / dga' bar byed /	
dga' mgur spyod par byed pa na 'di snyam du dgongs te /	
bdag la gzhan dag gzhon nu sh'akya thub pa ni skyes pa ma yin te /	
gang gi phyir grags 'dzin ma dang /	
sa 'tsho ma dang /	
ri dvags skyes dang /	
bud med drug khri spangs nas rab tu byung ngo	
zhes gzhi des kha zer bar 'gyur du 'ong gis	
// ma la bdag gis grags 'dzin ma dang lhan	
cig dga' mgur spyad par bya'o snyam nas des grags	
'dzin ma dang lhan cig dga' mgur spyad pa dang	
// @13a *// grags 'dzin ma sems can dang ldan par gyur nas /	
de 'di snyam du sems te nam langs nas byang chub sems dpa'i snyan du gsol lo snyam mo //	
de nas byang chub sems dpas de'i tshe /	
rten cing 'brel par 'byung ba dang ldan pas tshigs su bcad de gsungs pa /	
bud med dang bdag khyim nyal ba'i //	
tha ma deng gi 'di yin te //	
phyin chad khyim du bud med dang //	
nga ni lhan cig mi gnas so //	
de nas bud med de rnams gar dang glu dang rol mos dub nas /	
kha nas kha chu 'dzag cing skra zhig la gos dang lag pa dag lhug par btang nas /	
brla ba'i tshig byung rgyal du brdol zhing gnyid log go /	
byang chub sems dpas bud med de dag thams cad	
kha nas kha chu 'dzag cing skra zhig la gos	
dang lag pa dag lhug par btang nas /	
brla ba'i tshig byung rgyal du brdol zhing gnyid log pa gzigs so //	
gzigs nas kyang btsun mo'i 'khor la dur khrod kyi 'du shes skyes nas /	
des tshigs su bcad de gsungs pa /	
rlung gi shugs kyis padma'i tshal ltar sa gzhi 'dir //	
lag pa dag dang rkang pa brkyang nas 'gyel gyur te //	
skra rnams zhig cing mdog dang rkub kyi phyogs snang ba //	
sh'akya'i sras kyis gzigs nas rang bzhin skyo bar gyur //	
tshul dang bral ba'i bud med na chung tshogs 'di dag /	
dur khor 'jigs su rung ba'i rang bzhin 'drar mthong nas //	
sems can byis pa'i spyod pa'i yul la deng dga' na //	
sems dang blo gros dran dang bral ba yin nam ci //	
'dod pa tha chad @13b 'dam dang mda' mdung dug me 'dra //	
rmi lam lta bu yin te tsha chu'i ro dang mtshungs //	
'dod pa phung me rtsod dang sdig pa'i rgyur gyur pa //	
mtha' ngan sbrul gyi dbang po lta bu bdag gis spangs //	
bar skabs der skye dgu'i bdag mo chen mo'i rmi lam du bzhi rmis pa /	
zla ba sgra gcan gyis zin pa dang /	
nyi ma shar phyogs nas shar nas de nyid du nub pa dang /	
skye bo'i tshogs chen pos bdag la phyag byas pa dang /	
bdag nyid dgod cing du ba'o //	
grags 'dzin ma'i rmi lam du brgyad rmis pa /	
bdag nyid kyi khyim gyi gdung chag pa dang /	
bkra shis kyi mal khri chag pa dang /	
lag pa'i gdub bu chag pa dang /	
so'i phreng ba lhags pa dang /	
skra'i lan bu zhig pa dang /	
dpal khyim nas byung ba dang /	
zla ba sgra gcan gyis zin pa dang /	
nyi ma shar phyogs nas shar nas de nyid du nub pa'o //	
byang chub sems dpas kyang rmang lam lnga rmis pa /	
sa chen po nyid kyi gzim mal du byas shing /	
ri rab ri'i rgyal po dbu rten du bcug /	
phyag g-yon pa shar phyogs kyi rgya mtsho chen por 'jug /	
phyag g-yas pa nub phyogs kyi rgya mtsho chen por 'jug /	
zhabs gnyis rgya mtsho chen por 'jug pa dang /	
'grong ba zhes bya ba'i rtsa'i rigs lte ba nas	
byung nas nam mkha'i bar du 'phags te 'dug pa	
dang / bya kun nas dkar la mgo gnag pa	
rnams kyis zhabs gnyis la gtugs nas pus mo'i lha	
nga la thug gi bar du ldag pa dang /	
bya sna tshogs phyogs bzhi nas 'ongs nas mdun du kha dog gcig tu 'dug pa dang /	
mi @14a *//	
gtsang ba'i ri'i steng nas bdag nyid mi gtsang bas ma gos par 'chag pa'o //	
rmis nas kyang thugs dgyes te dgongs pa /	
nga'i rmi lam 'di 'dra ba rmis pas ring po	
mi thogs pa kho nar bla na med pa'i ye	
shes thob par 'gyur ro snyam mo //	
de nas grags 'dzin mas byang chub sems dpa' la rmi lam gsol ba /	
lha da gzod bdag gi g-yar lam du brgyad rmis pa /	
bdag gi sdum pa'i gdung chag pa dang /	
bkra shis kyi mal khri chag pa dang /	
sug pa'i gdub bu chag pa dang /	
so'i phreng ba lhags pa dang /	
skra'i lan bu zhig pa dang /	
dpal sdum pa nas byung ba dang /	
zla ba sgra gcan gyis zin pa dang /	
gdugs shar phyogs nas bdal nas de nyid du nub pa rmis lags so //	
byang chub sems dpas grags 'dzin ma'i yid mi bde ba bsal ba'i phyir rmi lam rnams bshad pa /	
bdag gis khyim gyi gdung chag go zhes smras pa gang yin pa de mi 'dug gam /	
bdag gi bkra shis kyi mal khri chag go zhes	
smras pa gang yin pa de yang ma chag ste	
'dug pa'o ni yin mod /	
lag pa gdub bu chag go zhes smras pa gang	
yin pa ci chag gam ma chag rang nyid rtogs	
shig / so'i phreng ba lhags so zhes smras pa	
gang yin pa de yang so so rang gis rig	
par bya ba yin pas ci lhags sam ma lhags	
shig / rtogs shig / bdag gi lan bu zhig	
go zhes gang smras pa de yang khyod kyis so	
so rang gis rig @14b par bya ba yin pas	
ci zhig gam ma zhig rtogs shig /	
khyim nas dpal byung ngo zhes smras pa gang yin	
pa de ni bud med rnams kyi dpal ni khyo	
yin la nga ni 'dug pa nyid do //	
zla ba sgra gcan gyis zin ces smras pa gang	
yin pa de ni zla ba 'di mngon sum du	
'dug pa ma yin nam /	
nyi ma shar phyogs nas shar nas de nyid du	
nub bo zhes smras pa gang yin pa de ni	
da dung yang nam phyed yod de /	
re zhig shar kyang ma shar na nub par lta ga la 'gyur zhes de ltar brda sprad nas /	
btsun mo grags 'dzin cang mi smra bar 'dug go /	
byang chub sems dpas dgongs pa /	
grags 'dzin ma'i rmi lam de 'dra ba rmis pas	
gdon mi za bar nga kho na bdag 'gro bar	
byas 'di la tshig zur gyis bstan no snyam nas	
/ des de la tshig zur gyis bstan pa dang /	
grags 'dzin mas gsol pa /	
lha khyod gang du bzhud pa der bdag khrid cig /	
byang chub sems dpas mya ngan las 'das pa las dgongs nas bka' stsal pa /	
de bzhin du bya ste gang dang gang du 'gro ba de dang der khyod bkri'o //	
de nas brgya byin dang tshangs pa la sogs te /	
lha rnams kyi sems kyis byang chub sems dpa'i dgongs pa shes nas /	
byang chub sems dpa' gang na ba der song ste phyin pa dang /	
byang chub sems dpa' la 'di skad ces gsol to //	
nags kyi spre'u ni spyod yul rgyu 'dra zhing //	
yan par 'dug pa'i rte'u dang 'dra'i thugs //	
gal te 'dod pa'i yon tan las bzlog na //	
de nas shin tu gsal ba'i snang ba gzigs //	
blo gros bzang po @15a *//	
bzhengs shig bzhengs //	
sa ni spangs te bzhud mdzod la //	
thams cad mkhyen nyid brnyes nas ni //	
'gro ba dag ni bsgral bar mdzod //	
byang chub sems dpas gsungs pa /	
koo shi ka ma mthong ngam /	
nga ni ri dvags bdag po brgyas bskor ltar //	
mi ni mthu ldan gzhu mtshon ral gri thogs //	
rta glang shing rta dpung tshogs mang po yis //	
grong khyer ser skya kun nas yongs su bskor //	
zas gtsang la sogs sh'akya'i tshogs 'di dag /	
glang chen rta zhon legs par go bgos lus //	
mi sdug sna tshogs lag na mtshon thogs te //	
khyams dang rta babs khang bzang gzhi nang gnas //	
pho brang dang ni khyim sgo dang //	
de bzhin grong khyer sgo dag kyang //	
bcad nas gtan pa dam bcug ste //	
de bzhin kun nas bsrungs par gyur //	
rva dung pa ta ha sgra rnga sgra yis //	
khyams dang rta babs khang bzang nang gnas shing //	
glang chen rta dmag 'bad pa'i skye bo'i tshogs //	
rgyun du nga mi gtang phyir srung bar byed //	
brgya byin gyis gsol pa /	
des pa mar me mdzad kyis lung bstan dang //	
sdug bsngal gyis gdungs 'jig rten 'di dang yang //	
khyod kyi sngon gyi dam bcas dgongs mdzod la //	
khab dag spongs te nges par 'byung bar mdzod //	
ji ltar khyod ni bgegs med par //	
deng nyid nags su gshegs 'gyur ba //	
bdag cag tshangs sogs bcas pa yis //	
lha rnams kyis ni de bzhin bgyi //	
byang chub @15b sems dpas legs so zhes gsungs nas thugs dgyes par 'gyur to //	
de nas lha rnams kyi dbang po brgya byin gyis	
gnyid kyis myos par byas nas gnod sbyin gyi sde	
dpon chen po lngas rtsen la bsgo ba /	
sgrogs po byang chub sems dpa' steng gi khang bzang nas 'babs kyis skas long zhig /	
des skas blangs pa la byang chub sems dpa' babs pa dang /	
de nas brgya byin gyis brda byas ma thag tu	
zhabs 'bring pa 'dun pa gang na ba der gshegs	
nas / ji tsam na 'dun pa gnyid stug pos	
non par gzigs nas byang chub sems dpas bsgrims te	
nas / bslangs nas / tshigs su bcad pa'i dbyangs kyis gsungs pa /	
'dun pa longs kye khyim nas myur du ni //	
nga yi rta pho rin chen bsngags ldan long //	
sngon gyi rgyal bas longs spyad dka' thub tshal //	
thub rnams dgyes par mdzad par nga gshegs so //	
'dun pa gnyid log pa'i mig phye nas smras pa /	
lha khyod skyed mos tshal gyi dus ma bab //	
des pa khyod dang 'ga' yang khon ma mchis //	
khyod la dgra bo su yang ma mchis na //	
dgung phyed khyod la bcibs pas ci zhig bgyid //	
byang chub sems dpas bka' stsal pa /	
'dun pa khyod kyi lan 'ga' yang //	
nga yi tshig ni ma bcag na //	
nga yi deng dus tha ma la //	
nga yi tshig 'di ma bcag cig /	
'dun pas gsol pa /	
gzhon nu mtshan mo 'di ni 'jigs pa dang 'jigs su rung ba mchis pas /	
bdag bcibs pa mi len no //	
byang chub sems dpas dgongs pa /	
lan dang yang lan gyis gdon @16a *//	
mi za bar skye bo sad par 'gyur gyis bdag nyid song la /	
rta'i rgyal po bsngags ldan sta gon bya'o snyam nas /	
de nas nyid kyis pho brang gi sgo phye nas /	
rta'i rgyal po bsngags ldan gzung bar brtsams pa na /	
de khros pa'i me rab tu 'bar bas rkang pa 'phra /	
'jing kyog byed la phar 'bros tshur 'bros shing 'dug tu mi btub bo //	
de nas byang chub sems dpa'i phyag bsod nams brgya phrag du mas bskyed pa /	
'khor lo dang bkra shis dang g-yung drung 'khyil ba	
mnga' ba skrag pa rnams la dbugs 'byin par mdzad	
pas mgo la byugs nas gsungs pa /	
bsngags ldan tha ma yi ni khur long ste //	
dka' thub nags su ma thogs nga skyol cig /	
byang chub thob nas myur du 'gro ba kun //	
bsam gtan rnam thar char gyis tshim par bya //	
chos nyid kyis dud 'gro yang gdams na phyi lang	
mi byed pas rta'i rgyal po bsngags ldan mi g-yo	
bar 'dug go / de nas byang chub sems dpa' thugs dgyes pa skyes te /	
rta'i rgyal po bsngags ldan bltas nas bzhengs so //	
brgya byin dang tshangs pa la sogs pa rnams kyis	
byang chub sems dpa' phyir gshegs pa'i phyir lha'i bu	
bzhi po bsgo ste gzhag pa /	
'gram dang nye 'gram dang lo ma dang lo ma gyon pa'o //	
byang chub sems dpas de rnams la gsungs pa /	
shes ldan dag nga sus bkur /	
de rnams kyis gsol pa /	
bdag cag gis bkur lags so //	
khyed cag la stobs ji tsam yod /	
gcig gis gsol pa /	
gzhon @16b nu bdag gis ni sa'i rdul ji snyed mchis pa khur du thogs te mchi'o //	
gnyis pas gsol pa /	
bdag gis ni rgya mtsho chen po bzhi dang /	
mtsho dang mtshe'u dang /	
lteng ka dang chu mig rnams kyi chab ji snyed	
mchis pa de thams cad khur du thogs te mchi'o	
// gsum pas gsol pa /	
bdag gis ni sa la ri ji snyed mchis pa de thams cad khur du thogs te mchi'o //	
bzhi pas gsol pa /	
bdag gis ni sa la rtsva dang /	
shing dang yal ga dang /	
lo ma ji snyed mchis pa de thams cad khur du thogs te mchi'o //	
de nas byang chub sems dpas zhabs sa la bzhag pa na /	
de rnams kyis bsgul bar yang ma nus nas ngo mtshar skyes te gsol pa /	
gzhon nu bdag cag gis ni byang chub sems dpa'	
rnams la stobs 'di 'dra ba mnga' bar ma 'tshal	
te / gal te 'tshal na /	
bdag cag mi mchis lags pa zhig /	
gtam de 'dun pa sngar sad pas thos nas /	
byang chub sems dpa'i spyan sngar song ba dang /	
de nas byang chub sems dpa' rta'i rgyal po bsngags ldan la bcibs /	
'dun pa yang 'phongs la zhon nas /	
'di ltar byang chub sems dpa' rnams kyi byang chub sems dpa'i mthu dang /	
lha rnams kyi lha'i mthus rta rin po che bsngags	
ldan steng gi nam mkha' la mngon par 'phags pa	
dang / pho brang na gnas pa'i lha rnams byang	
chub sems dpa' dang bral bas du bar brtsams so	
dang / // de rnams du ba'i mchi ma'i thig pa rnams lus dang sa la bab po //	
'dun pas gsol pa /	
gzhon nu char gyi thig pa dag 'bab @17a *//	
na ci lhas dgung char phab bam /	
byang chub sems dpas gsungs pa /	
lhas char phab pa ma yin te /	
'on kyang pho brang na gnas pa'i lha rnams nga dang 'bral bas ngu bar brtsams te /	
de rnams kyi mchi ma'i thigs pa rnams lus la bab pa yin no //	
de nas 'dun pa mig mchims gang zhing dbugs dron	
po'i shugs nar gyis phyung nas cang mi smra bar	
'dug go ;byang chub sems dpa' sku thams cad kyis	
glang po che'i gzigs stangs kyis g-yas phyogs su gzigs	
te dgongs pa / nga bud med dang lhan cig	
khyim na nyal ba'i tha ma ni 'di yin no	
snyam mo; ;yang dgongs pa /	
gal te nga shar sgo spangs te /	
sgo gzhan nas byung na gzhon nus ni bdag la	
tha ma'i dus na yang ma bltas so snyam du	
rgyal po mi dga' bar 'gyur ro snyam mo //	
ji tsam na rgyal po zas gtsang gnyid stug pos non pa gzigs nas /	
des de la bskor ba mdzad de gsungs pa /	
yab gus pa ma mchis pa dang /	
zhe sa ma mchis pas skrag nas 'chi ba ni ma lags te /	
gzhan du na 'jig rten rga ba dang 'chi bas	
bcom pa rga ba dang 'chi ba'i sdug bsngal gyis	
'jigs pa las yongs su 'grol ba'i slad du lags	
so // ji tsam na sh'akya ming chen 'gram po	
byed pa skye bo nyul zhing phyogs der phyin pa	
so // dang / byang chub sems dpa' gshegs par chas pa mthong ngo //	
de nas skad 'dzer cing mig mchi mas gang nas smras pa /	
gzhon nu 'di ci mdzad /	
ming chen @17b 'gro'o //	
gzhon nu 'di ni rigs pa ma lags so //	
ming chen gang gi phyir ngas bskal pa grangs med	
pa gsum du dka' ba brgya stong du mas sems	
can rnams kyi don du byang chub yang dag par	
bsgrubs pa des na da nga ci khyim na 'dug	
phod dam / 'di ni nges te dka' thub kyi tshal du 'gro'o //	
de nas gsung tshig drag pos sh'akya ming chen spyos pa dang cho nges btab ste kyi hud /	
deng du rgyal po zas gtsang dang //	
sh'akya dag ni thams cad kyis //	
yang dang yang du bsams pa yi //	
re ba 'bras bu med par gyur //	
deng du rgyal po zas gtsang ni //	
sras kyi mya ngan gyis gdungs pas //	
lag bsgrengs shin tu sdug bsngal zhing //	
mi bzad sgra ni 'byin par 'gyur //	
sa mtsho grags 'dzin ri dvags skyes //	
de bzhin btsun mo'i 'khor rgyas pa'ang //	
don grub dang ni bral ba yis //	
shin tu sdug bsngal myong bar 'gyur;/	
zhes smras nas /	
de sdangs pas grags 'dzin ma bslang ste smras pa /	
don grub 'di ni gshegs gyur gyis //	
khyim thab sdug bsngal gyis gdungs nas //	
sdug bsngal nyam thag ngur 'ong gis;/	
khyim thab sdug pa de zlog cig /	
khyod kyi khyim thab gshegs 'gyur 'di ni mthong dka' ste //	
khyod kyis 'di ltos khyim thab mthong ba'i tha ma yin //	
kyi hud phongs pas bdag gis mtshan mo kus btab kyang //	
sus kyang lan ma ster bas bdag gis ma nyes so //	
des ni de ltar khus btab kyang //	
'di ltar lha rnams byin rlabs kyis //	
dgon par 'o dod bos pa bzhin //	
'ga' yang @18a *//	
sad par ma gyur to //	
de nas sh'akya ming chen sdug bsngal zhing yid mi bde bas gdungs nas /	
de rings par rgyal po zas gtsang gi drung du song nas /	
rgyal po zas gtsang bslang ste smras pa /	
don grub 'di ni bzhud lags kyis /	
sa bdag de ni bzlog par mdzod //	
sras kyi mya ngan gyis thebs nas //	
sdug bsngal gyis gdungs bshums 'gyur mchis //	
ma stes de yang gnyid ma sad //	
de nas brgya byin dang tshangs pa la sogs pa	
lha rnams kyang lha brgya stong phrag du mas yongs	
su bskor nas / byang chub sems dpa' gang na ba der song ste phyin pa dang /	
byang chub sems dpa' bskor cing dong ste /	
g-yas phyogs nas /	
gzugs na spyod pa'i lha rnams spyod lam zhi ba dang /	
g-yon phyogs nas 'dod pa na spyod pa rnams rgyal	
mtshan dang ba dan bsgreng nas lha'i rol mo'i khyad	
par sna tshogs dang /	
mdun na brgya byin dang /	
tshangs pa la sogs pa rang rang gi spyod lam gyis dong ngo //	
nam mkha'i ngos la gnas pa'i lha brgya stong phrag du mas ni byang chub sems dpa'i steng nas /	
lha'i me tog autpal dang /	
padma dang /	
ku mu da dang /	
padma dkar po rnams gtor to //	
aa ka ru'i phye ma dang /	
tsan dan gyi phye ma dang /	
ta ma la'i 'dab ma'i phye ma dang /	
lha'i me tog manda ra bas kyang gtor to //	
lha'i rol mo'i cha byad sna tshogs kyang brdungs so //	
gos rnams kyang gtor to //	
'dir smras pa /	
mkha' la lha rnams ga zha'i sgra chen 'byin byed	
@18b la; ;dga' ba'i yid kyis gos kyi g-yab mos	
'debs byed cing // kha cig byang chub sems dpa' la ni bstod byed do //	
nam mkha' la ni sor mo brgya phrag bsgyur bar byed //	
kha cig dag ni sgo rnams 'byed byed cing //	
me tog manda ra bas 'thor bar byed //	
kha cig dag ni bcibs pa'i rkang 'dzin cing //	
bde bar gshegs la rtog cing rjes bzhin 'brang //	
kha cig dag kyang g-yas nas rjes bzhin 'brang; ;g-yon nas 'gro ba dag kyang rjes bzhin 'brang //	
brgya byin de bzhin tshangs par bcas pa dang //	
lus ngan bdag nyid shul ni mtshon par byed //	
zla ba nya ba rgyu skar tshogs kyis ltar //	
bdag nyid chen po lha tshogs mdun bdar nas //	
dka' thub nags ni thub rnams dgyes byed pa //	
'phags pa dgyes pa'i nags su thugs dgyes gshegs //	
de nas byang chub sems dpa' grong khyer ser skya'i gzhi nas phyir byung ba dang /	
brgya byin dang tshangs pa la sogs pa lha rnams yid dga' bas spro ba bskyed pa /	
grogs po khyod yun ring po nas nam zhig na	
nga bgegs las thar te dka' thub kyi nags su	
'gro bar 'gyur snyam du dgongs pa bskyed pa gang	
lags pa de deng du yongs su rdzogs pa lags	
kyis / nam khyod kyis bla na med pa yang	
dag par rdzogs pa'i byang chub tu mngon par rdzogs	
par sangs rgyas pa de'i tshe bdag cag la yang	
kyis / dgongs shig / byang chub sems dpas de bzhin du bya'o zhes dam bcas nas /	
sku thams cad kyis g-yas phyogs su glang po che'i lta stangs @19a *//	
kyis gzigs nas /	
sangs rgyas rnams kyis bstan pa yis //	
lam gyi mchog ni ma thob par //	
grong khyer ser skya'i gzhir na slar //	
nga ni 'jug par mi bya'o //	
zhes gsungs so //	
de nas byang chub sems dpa' thun gnyis kyis dpag	
tshad bcu gnyis su byon nas bcibs pa las babs	
te rgyan bkrol nas 'dun pa la bka' stsal pa	
/ 'dun pa rgyan dang rta khyer la slar song zhig /	
'dir smras pa /	
kha lo sgyur khyod nga yi rta 'di dang //	
rgyan 'di rnams kyang gnyen pa dag la byin //	
nga ni 'dod pa rgya chen spangs nas su //	
da ltar 'di nyid du ni rab byung bya //	
de nas 'dun pa gdong la mchi ma char bzhin 'bab pas byang chub sems dpa' la gsol pa /	
sengge stag gis gtams pa dang //	
phyugs rjes gtams pa'i nags tshal du //	
'ba' zhig sku gnyen dang bral nas //	
'phags pa ji ltar spyod par 'gyur //	
byang chub sems dpas gsungs pa /	
skye dgu 'di ni skye na'ang gcig pu skye //	
de bzhin 'chi na'ang gcig pu 'chi bar 'gyur //	
'di ni gcig pus sdug bsngal myong 'gyur gyi //	
'khor ba la ni grogs yod ma yin no //	
'dun pas gsol pa /	
kyi hud gzhon nus sdug bsngal ma gzigs te //	
zhabs 'jam glang chen rta la bcibs goms pa //	
sa gzhi rtsva dang rdo bas gtams rtsub par //	
ji ltar zhabs kyis gshegs shing nags su rgyu //	
byang chub sems dpas gsungs pa /	
'chi bdag 'jigs pa de ni @19b lan 'ga' yang //	
skyed la btsam med bde bar goms la min //	
mgon bcas la min rigs btsun la ma yin //	
dpa' dang btson min skye bo dga' la min //	
rga bas 'chi bdag 'jigs pa dag /	
bskyed nas 'ong bar 'gyur zhes grags //	
don ma byas shing ma brtsams par //	
'chi bar yang ni 'gro bar 'gyur //	
'dun pas gsol pa //	
lha /	
rgyal po bgres po ni sras kyi mya ngan gyis 'grongs par 'gyur ro //	
'on kyang byang chub sems dpa' byang chub kyi tshogs	
bsags pa'i phyir 'dun pa'i tshig thugs la ma bab	
bo // de nas byang chub sems dpas /	
autpa la sngon po 'dra ba'i ral gri shubs nas	
phyung nas gtsug phud bregs te steng gi nam mkha'	
la bor ba dang /	
lha rnams kyi dbang po brgya byin gyis blangs nas bkur sti chen po byas te /	
sum cu rtsa gsum gyi lha rnams kyi nang du	
khyer nas gtsug phud kyi mchod pa chen po btsugs	
so // bram ze dang khyim bdag dad pa can	
rnams kyis phyogs der dbu skra blangs pa'i mchod rten	
zhes bya ba brtsigs te /	
da dung yang mchod rten la phyag byed pa'i dge slong dag phyag byed do ////	
'dul ba gzhi /	
bam po gya bzhi pa /	
byang chub sems dpas gsungs pa /	
'dun pa ji snyam du sems /	
gang la 'di lta bu'i brtul ba yod pa de	
cig yang khyim pa khyim na gnas par 'gyur ram	
/ lha ma lags so //	
'dun pas bsams pa /	
gzhon nu ni rgyal rigs kyi nga rgyal can yin	
pas 'di phyir bzlog par mi nus so snyam mo	
// de @20a *//	
nas rta'i rgyal po sngags ldan gyis byang chub sems dpa'i zhabs gnyis la lces bldags pa dang /	
byang chub sems dpa'i phyag 'khor lo dang /	
bkra shis dang g-yung drung 'khyil ba mnga' bas byugs nas gsungs pa /	
bsngags ldan song zhig dang /	
mngon par rdzogs par byang chub nas /	
khyod kyi byas pa gzo bar 'gyur ro //	
'dun pa la yang gsungs pa /	
khyod kyis bsngags ldan pho brang du ma bkri zhig /	
de skad ces gsungs pa dang /	
'dun pa skad 'dzer cing mig mchims gang nas rta'i	
rgyal po bsngags ldan khrid de yang dang yang du	
byang chub sems dpa' la lta zhing song ngo //	
de gnyis kyis thun gnyis kyis son pa'i sa gang	
yin pa de nas zhag bdun gyis phyir 'khor to	
// 'dun pas bsams pa /	
gal te lhan cig tu dong na smre sngags chen	
pos bdag shi bar 'gyur ro snyam nas des skyed	
mos tshal du 'dug nas bsngags ldan btang ngo //	
des skad phyung ba dang /	
pho brang gi skye bo dang /	
skye bo'i tshogs gzhan gyis kyang skad de shes nas re ste phyir phyung ba las /	
byang chub sems dpa' ma mthong nas bsngags ldan de'i mgul du 'jus te du bar brtsams so //	
'di ni chos nyid yin te dud 'gro'i skye gnas	
su song ba'i srog chags phal pa gzhan la yang	
kun rdzob kyi shes pa yod na /	
rta'i rgyal po bsngags ldan la lta smos kyang ci dgos pas /	
des skye bo'i tshogs chen po smre sngags 'don pa'i sgra @20b thos te /	
dbugs khong du song ba nyid kyis brnangs te shi	
nas de sgra gcan gyi bram ze las drug la	
brtson pa zhig gi rigs su nying mtshams sbyor ba	
blang ngo // gang gi tshe byang chub sems dpa'	
bla na med pa yang dag par rdzogs pa'i byang	
chub mngon par byang chub pa de'i tshe de la	
dmu rgod kyi gdams pas gtams nas 'khor ba'i dgon	
pa las bsgral te shin tu mthar phyin pa'i grub	
blang ngo // pa dang / bde bar mya ngan las 'das pa la 'jog par 'gyur ro //	
byang chub sems dpa' la ngur smrig gi dgos pa byung nas /	
grong khyer dpe med du khyim bdag phyug pa nor	
mang ba longs spyod che ba yongs su gzung ba	
yangs shing rgya che ba /	
rnam thos kyi bu'i nor dang ldan pa /	
rnam thos kyi bu la nor gyis 'gran pa zhig gnas pa de /	
rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod pa byed pa na khye'u zhig btsas so zhes bya ba nas /	
de bzhin du khye'u bcu btsas so zhes bya ba'i bar du ste /	
de dag thams cad rab tu byung nas /	
rang sangs rgyas kyi byang chub mngon sum du byas so //	
de dag gi ma rgan mo des /	
de dag la sha na'i gos dag cig byin pa dang /	
de rnams kyis smras pa /	
yum bdag cag yongs su mya ngan las 'da' bas	
'di dag bdag cag la mi dgos te 'on kyang	
rgyal po zas gtsang gi sras gzhon nu sh'akya thub	
pa zhes bya ba /	
bla na med pa yang dag par rdzogs @21a *//	
pa'i byang chub mngon par 'tshang rgya bar 'gyur ba zhig yod kyis 'di dag de la phul cig /	
des na khyod kyis 'bras bu chen po thob par 'gyur ro zhes smras nas /	
'bar ba dang gsal ba dang /	
char 'bebs pa dang /	
glog 'byin pa'i cho 'phrul dag byas nas phung po	
lhag ma med pa'i mya ngan las 'das pa'i dbyings	
su yongs su mya ngan las 'das so //	
rgan mo des kyang 'chi khar gos de dag bu	
mo la gtad nas ji ltar gyur pa rnams smras	
so // de'i bu mo de yang nad kyis thebs te /	
'chi bar shes nas des kyang shing drung zhig tu bzhag nas /	
shing de la gnas pa'i lha gang yin pa de	
la khyod kyis 'di dag rgyal po zas gtsang gi	
sras la phul cig ces gsol to //	
lha rnams kyi dbang po brgya byin gyi shes pa mthong ba ni 'og tu 'jug pa yin pas /	
des de dag shes nas blangs te /	
de nas rngon pa rgas 'khogs pa lta bu zhig	
tu bdag nyid mngon par sprul nas de dag bgos	
te lag na mda' gzhu thogs nas /	
byang chub sems dpa' gshegs pa'i lam gar bsdad pa	
dang byang chub sems dpa' yang rim gyi lam der	
phyin nas rngon pa lag na mda' gzhu thogs shing	
gos ngur smrig gyon pa zhig gzigs so //	
gzigs nas kyang mi de la gsungs pa /	
kva'i nang rje sha na'i gos 'o ni rab tu byung ba la 'tsham pa yin gyis /	
ka shi ka'i ras phran 'di dag khyer la 'o ni bdag la byin cig /	
des gsol pa /	
gzhon nu bdag la gzhan @21b dag khyod kyis rgyal bu gzhon nu dkrongs nas /	
ka shi ka'i ras phran gyi gos 'di dag blangs	
so zhes gzhi des g-yar mchi bar 'gyur lags pas	
/ bdag 'di dag mi 'bul lo //	
byang chub sems dpas gsungs pa /	
kye nang rje nga ni mthu ji lta bu dang	
ldan pa 'jig rten thams cad kyis shes te su	
zhig gis nga dkrongs par nus /	
khyod kyis nga dkrongs par su zhig yid ches kyis bag tsha ba med par byin cig /	
de nas lha rnams kyi dbang po brgya byin gyis /	
byang chub sems dpa'i zhabs gnyis la gtugs nas sha na'i gos dag phul te /	
ka shi ka'i ras phran rnams blangs so //	
byang chub sems dpa'i sku dang sha na'i gos de dag 'tsham par ma gyur pa dang /	
de 'di snyam du dgongs te /	
kye ma sha na'i gos rnams bdag gi sku dang	
'tsham par gyur cig snyam nas tshig tu smras ma	
thag tu / sha na'i gos de dag 'di ltar	
byang chub sems dpa' rnams kyi byang chub sems dpa'i	
thag tu / mthu dang / lha rnams kyi lha'i	
mthus byang chub sems dpa'i sku dang 'tsham par gyur	
thag tu / mthu dang / to // byang chub sems dpas dgongs pa /	
da ni bdag rab tu byung zin gyis /	
'gro ba rnams rjes su gzung bar bya'o snyam mo //	
de nas byang chub sems dpa'i ka shi ka'i ras	
phran gyi gos de dag lha rnams kyi dbang po	
brgya byin gyis blangs nas /	
sum cu rtsa gsum gyi lha rnams kyi nang du ka shi ka'i mchod pa chen po btsugs so //	
bram ze dang khyim bdag dad ba can rnams kyis kyang phyogs der ngur smrig @22a *//	
blangs pa zhes bya ba'i mchod rten brtsigs te /	
da dung yang mchod rten la phyag 'tshal ba'i dge slong dag phyag byed do //	
de nas byang chub sems dpa' dbu skra bregs shing	
na bza' dur smrig mnabs te dka' thub kyi nags	
su phan tshun rgyu zhing drang srong ngan spong gi	
bu'i bsti gnas su gshegs pa dang /	
de'i tshe drang srong ngan spong gi bu lag pa	
la 'gram pa gtad nas sems khong du chud cing	
'dug pa de lta bu de byang chub sems dpas	
gzigs nas gsungs pa /	
drang srong chen po ci'i phyir lag pa 'gram pa la gtad nas /	
sems khong du chud cing 'dug /	
des gsol pa /	
bdag gi bsti gnas 'di na shing ta la rnams gser gyi lo ma dang /	
me tog dang /	
'bras bu chags pa las de rnams snga mkho bzhin du ma gyur to //	
byang chub sems dpas gsungs pa /	
drang srong chen po gang gi mthus bsti gnas 'di	
na ta la rnams gser gyi lo ma dang me	
tog dang 'bras bu dang ldan pa /	
de rga ba dang na ba dang 'chi ba yang dag par mthong nas yid byung ste /	
dka' thub kyi nags su gnas pas so //	
gal te des rgas pa dang na ba dang 'chi ba yang dag par mthong nas yid byung ste /	
dka' thub kyi nags su gnas par ma gyur na	
skyed mos tshal 'di de'i yin par 'gyur ba zhig	
de skad ces gsungs pa dang /	
drang srong ngan spong gi bus byang chub sems dpa' la brtag par brtsams so //	
de nas gzugs @22b bzang zhing zhi ba'i cha byad du mthong nas /	
yun ring du brtags te /	
ngo mtshar skyes nas gsol ba /	
kye rab tu byung ba de khyod kho na ma lags grang /	
byang chub sems dpas gsungs pa /	
drang srong chen po de ltar nges so //	
de nas ngan spong gi bu ya mtshan skyes pa'i mig bgrad de bltas nas /	
byang chub sems dpa' thog mar gdan la spyan drangs te me tog dang 'bras bus bstabs so //	
de ltar kun tu dgyes par byas pa dang /	
byang chub sems dpas skad cig gcig bzhes nas gsungs pa /	
drang srong chen po 'di nas grong khyer ser skya'i gzhir ji srid yod /	
des gsol pa /	
dpag tshad bcu gnyis mchis so //	
byang chub sems dpas dgongs pa /	
grong khyer ser skya'i gzhi nye'o //	
'dir gnas pa ni rung ba ma yin te /	
sh'akya rnams kyis grong khyer gyi 'khrug par byed par	
'gyur gyis ma la bdag gangg'a rgal lo snyam nas	
de gangg'a rgal nas mthar gyis rgyu zhing gshegs pa	
dang rgyal po'i khab tu byon to //	
byang chub sems dpa' ni bzo'i gnas dang /	
las kyi gnas de dang de rnams la mkhas pa	
yin pas shing ka ra bi ri'i lo ma las	
lhung bzed byas nas spyod lam zhi bas rgyal po'i	
khab tu bsod snyoms kyi phyir bzhugs so //	
de'i tshe rgyal po gzugs can snying po steng gi	
khang bzang gi gzhi na 'dug pa des de 'gro	
ba dang ldog pa dang lta ba dang /	
rnam par lta ba dang /	
bskum pa dang /	
brkyang ba dang /	
chos gos snam sbyar dang /	
lhung bzed thogs pa mdzes pas /	
bsod snyoms spyod pa mthong ngo //	
mthong nas @23a *//	
kyang 'di snyam du sems te /	
rgyal po'i khab na rab tu byung ba ji snyed	
cig gnas pa la ji ltar rab tu byung ba	
'di'i spyod lam de lta bu ni 'ga' yang med	
do snyam mo // 'dir smras pa /	
ji ltar mig can 'gro ba ltar //	
rab tu byung ba bsgrag par bya //	
'dis ni brtag par mdzad nas su //	
rab tu byung ba yang dag bzhed //	
khyim gnas 'di ni sdug bsngal te //	
'di ni rdul gyi gnas yin zhing //	
rab tu byung ba par snang ltar //	
mkhyen nas de tshe rab tu byung //	
rab tu byung nas sku yis ni //	
sdig pa'i las ni spangs pa dang //	
gsung gi sdig pa spangs nas ni //	
'tsho ba kun nas dag par mdzad //	
des na ma gha dha yi ni //	
grong mchog rgyal po'i khab gshegs nas //	
mgon po shes bzhin dran ldan pa //	
bsod snyoms phyir ni gshegs pa de //	
bzo sbyangs ma ga dha yi bdag /	
khang bzang na ni 'dug pa mthong //	
mthong nas sems dad de nas ni //	
blon po rnams la 'di skad smras //	
mtshan mchog gis ni rgyas gyur cing //	
kho lag phun sum tshogs pa dang //	
gnya' shing gang du lta ba yi //	
'di la shes ldan dag ltos shig /	
spyan mi 'degs la yid bzhungs shing //	
dman pa'i rigs las ma 'khrungs 'di //	
gang du gnas par gshegs gyur pa //	
rgyal pos pho nya rjes bzhin btang //	
de nas pho nya la bsgo ba //	
dge slong de ni gar 'gro zhing //	
gang du gnas ni btab pa yi //	
rjes bzhin du ni 'brang bar gyis //	
de ni bsod snyoms @23b gshegs pa na //	
sgo drug legs par bsdams nas ni //	
shes bzhin dran dang ldan pa yis //	
lhung bzed myur du gang bar mdzad //	
bsod snyoms spyad pa byas nas kyang //	
thub pa grong khyer phyir byung nas //	
skya bseng las ni mngon gshegs te //	
de la gnas ni btab par gyur //	
gnas btab pa ni shes nas kyang //	
pho nya gcig gis bsdad byas nas //	
gzhan ni myur du slar log ste //	
rgyal po la ni tshig smras pa //	
rgyal po chen po dge slong de //	
sengge'am stag gi phrug gu dag /	
ri sul dag na gnas pa ltar //	
skya bseng gi ni steng na gnas //	
pho nya rnams kyi tshig thos nas //	
sa bdag shing drung zhugs nas ni //	
de ni blon pos yongs bskor nas //	
myur du kho nar dong bar gyur //	
bzhon pas bgrod pa'i sar zhon te //	
de ni bzhon pa las babs nas //	
rkang gnyis nye bar song nas ni //	
de nas de bzhin gshegs pa mthong //	
rgyal pos 'dug nas dgyes pa dang //	
mgu bar 'gyur pa'i gtam gsol nas //	
de ni ma khengs mi bslang bar //	
don 'di dag ni rab gnas so //	
dge slong lang tsho dang po la //	
bab par yang dag gnas gyur cing //	
'di 'drar gzi brjid ldan pa la //	
bsod snyoms spyod pa mdzes ma lags //	
khang pa nyams dga' dag dang ni //	
bud med rgyan gyis brgyan pa dang //	
longs spyod mchog ni khyod gsol na //	
nyid kyi gdung ni zhu yis gsungs //	
rgyal po gangs ri nye ba na //	
yul gyi ljongs ni nor dag dang //	
'bru dag gis ni gang gyur pa //	
ko sa @24a *//	
la zhes grags pa yod //	
bu ram shing pa nyi ma'i rus //	
sh'akya dag ni de na gnas //	
rgyal po nga'i rigs rgyal rigs te //	
nga ni 'dod pa don mi gnyer //	
sa 'di ri dang bcas shing rgya mtshor bcas //	
rin chen kun dang ldan pa bskyangs gyur kyang //	
mi ni nam yang ngoms par mi 'gyur te //	
so ga tsha dus shing gi me bzhin no //	
'dod pa rnams ni sha kho na 'brel ces gsungs //	
mi dbang rgal bar dka' zhing 'dam rdzab 'dra //	
sdug bsngal dang ni mya ngan 'jigs pa yi //	
rtsa ba'i gtso ste blo ngan rnams kyis bstan //	
rgyal po ngas ni byung ma thag tu yang //	
'dod pa rnams la mi dga'i blo bskyed na //	
'jigs byed chos kyi dgra bor gyur pa dag /	
bor ba de kho slar yang ji ltar blang //	
rtse mo sna tshogs yangs par gyur pa yi //	
lhun po gangs can rlung gis bskyod srid kyi //	
nga yi blo ni thar pa la brten pa //	
'dod pa'i shugs kyis bskyod par mi nus so //	
'jig rten 'di ni 'dod par bying gyur nas //	
'khor ba'i 'khor los yongs su 'khyams pa la; ;mi dbang nga skyabs yin te gzhan med pas //	
'jigs pa che las de ni thar par bya //	
'dod pa rnams kyi nyes dmigs mkhyen //	
mya ngan 'das pa zhib gzigs pa //	
spang phyir gang du nga yi yid //	
dga' ba dag tu 'gro bar bya //	
rgyal po gzugs can snying pos gsol pa /	
kye rab tu byung ba brtul zhugs 'dis ci zhig don du gnyer /	
des gsungs pa /	
bla na med pa yang @24b dag par rdzogs pa'i byang chub bo //	
rgyal pos gsol pa /	
kye rab tu byung ba gang gi tshe khyod bla	
na med pa yang dag par rdzogs pa'i byang chub	
mngon par sangs rgyas par gyur pa de'i tshe bdag	
la yang dgongs shig ;byang chub sems dpas gsungs pa	
/ de bzhin du bsam par bya'o //	
zhes gsungs nas /	
rgyal po'i khab nas byung ste /	
bya rgod phung po'i ri dang ha cang yang mi	
ring bar drang srong rnams kyi bsti gnas der gshegs	
so // de rnams spyod pa dang gnas pas bsam gtan la brtson par gnas te /	
de rnams gang tshe rkang pa gcig gis nyin thun gcig 'greng pa de'i tshe /	
byang chub sems dpa' thun gnyis su bzhengs so //	
gal te de rnams gdung ba lnga'i sbyor ba nyin thun gcig 'dug pa de'i tshe /	
byang chub sems dpas kyang sbyor ba des thun gnyis su bzhugs so //	
de nas de rnams ya mtshan skyes nas /	
dge sbyong 'di ni chen po zhig go zhes smras pas /	
dge sbyong chen po dge sbyong chen po zhes bya bar gyur to //	
byang chub sems dpas de rnams la smras pa /	
shes ldan dag khyed brtul zhugs 'dis ci zhig don du gnyer /	
de na kha cig gis gsol pa /	
brgya byin nyid do //	
kha cig gis gsol pa /	
bdag cag ni tshangs pa nyid do //	
kha cig gis gsol pa /	
bdud nyid do //	
byang chub sems dpas dgongs pa /	
drang srong 'di dag ni slar yang lhung ba /	
lam log par zhugs pa ste /	
lam de ni dag pa ma yin no snyam nas /	
des sgyu rtsal shes kyi bu ring du @25a *//	
'phur gang na ba der gshegs te byon pa dang /	
sgyu rtsal shes kyi bu ring du 'phur la 'di skad ces gsungs so //	
ring du 'phur gal te khyod la mi bde ba	
med na khyod kyi drung du kho bo tshangs par	
spyod par spyad do //	
des smras pa /	
tshe dang ldan pa go'u ta ma bdag la mi	
bde ba med kyis khyed ci bde ba kho nar	
bzhugs shib [*shig?]/ byang chub sems dpas gsungs pa /	
ring du 'phur khyod kyis chos ji snyed cig rtogs par gyur /	
des gsol pa /	
tshe dang ldan pa go'u ta ma ci yang med pa'i skye mched kyi bar du'o //	
de nas byang chub sems dpa' 'di snyam du dgongs te /	
sgyu rtsal shes kyi bu ring du 'phur dad pa de la ni nga yang dad la /	
sgyu rtsal shes kyi bu ring du 'phur la brtson 'grus dang /	
dran pa dang /	
ting nge 'dzin dang /	
shes rab yod pa ltar bdag la yang brtson 'grus dang /	
dran pa dang /	
ting nge 'dzin dang /	
shes rab yod pas /	
sgyu rtsal shes kyi bu ring du 'phur gyi ci	
yang med pa'i skye mched kyi bar gyi chos de	
snyed mngon sum du byas na /	
ci'i phyir bdag gis kyang chos 'di dag mngon du mi bya snyam nas /	
de nas byang chub sems dpa' chos de rnams kho	
na ma thob pa thob par bya ba'i phyir dang	
/ ma rtogs pa rtogs par bya ba'i phyir dang /	
mngon sum du ma byas pa mngon sum du bya	
ba'i phyir gcig bu dben pa bag yod pa brtun	
pa dang ldan pa /	
bdag nyid gtod par gnas te gcig bu dben pa bag yod pa brtun @25b pa dang ldan pa /	
bdag nyid gtod par gnas pa na /	
ring po ma thogs pa kho nar chos de dag mngon sum du mdzad par gyur to //	
chos de dag mngon sum du mdzad nas yang sgyu	
rtsal shes kyi bu ring du 'phur gang na ba	
der gshegs te byon nas /	
sgyu rtsal shes kyi bu ring du 'phur la 'di skad ces gsungs so //	
ring du 'phur khyod kyis ci yang med pa'i skye	
mched kyi bar gyi chos 'di dag rang gi mngon	
par shes pas mngon sum du byas sam /	
des 'di skad ces smras so //	
tshe dang ldan pa go'u ta ma /	
mad de bdag gis ci yang med pa'i skye mched	
kyi bar gyi chos de dag rang gi mngon par	
shes pas mngon sum du byas so //	
byang chub sems dpas gsungs pa /	
tshe dang ldan pa ring du 'phur bdag gis kyang	
ci yang med pa'i skye mched kyi bar gyi chos	
de dag rang gi mngon par shes pas mngon sum	
du byas so // tshe dang ldan pa go'u ta	
ma de lta na khyod kyi ji tsam bdag gi	
yang de tsam la /	
bdag gi ji tsam pa khyod kyi yang de tsam	
pas don 'di la'o skol mtshungs shing mnyam ste 'dra	
bar thob kyis tshur spyon /	
'o skol gnyis kas 'khor 'di yongs su drang bar bgyi'o //	
de nas sgyu rtsal shes kyi bu ring du 'phur	
byang chub sems dpa'i thog ma'i slob dpon nyid kyis	
/ byang chub sems dpa' la rjed pa'i dam pas rjed cing mchod pa'i dam pas mchod do //	
de'i rtogs pa dag la yang dga' ba dang /	
mgu par gyur to //	
de nas byang chub sems dpa' 'di snyam du dgongs te /	
lam 'di ni shes par nus pa @26a *//	
ma yin /	
mthong bar nus pa ma yin /	
bla na med pa yang dag par rdzogs par byang chub par nus pa ma yin no snyam mo //	
de nas byang chub sems dpas lam de nus pa med par rig nas /	
rangs byed kyi bu lhag spyod gang na ba der gshegs te byon nas /	
rangs byed kyi bu lhag spyod la 'di skad ces gsungs so //	
lhag spyod gal te khyod la mi bde ba med	
na khyod kyi drung du nga tshangs par spyod pa	
spyad do // des gsol pa /	
tshe dang ldan pa go'u ta ma bdag la mi bde ba med kyis /	
khyod ci bde ba kho nar bzhugs shig /	
khyod kyis chos ji snyed cig mngon sum du byas /	
tshe dang ldan pa go'u ta ma 'du shes med	
'du shes med min gyi skye mched kyi bar du'o	
// de nas byang chub sems dpa' 'di snyam du dgongs te /	
rangs byed kyi bu lhag spyod dad pa la ni bdag kyang dad la /	
rangs byed kyi bu lhag spyod la brtson 'grus dang /	
dran pa dang /	
ting nge 'dzin dang /	
shes rab yod pa lta bu'i brtson 'grus dang /	
dran pa dang /	
ting nge 'dzin dang /	
shes rab ni bdag la yod na /	
rangs byed kyi bu lhag spyod kyis 'du shes med	
'du shes med min gyi skye mched kyi bar gyi	
chos 'di snyed cig mngon sum du byas na /	
bdag gis kyang ci'i phyir chos 'di dag mngon sum du mi bya snyam mo //	
de nas byang chub sems dpas chos de rnams kho	
na ma thob pa thob par bya ba'i phyir dang	
/ ma rtogs pa rtogs par bya ba'i phyir dang /	
mngon @26b sum du ma byas pa mngon sum du	
bya ba'i phyir gcig pu dben pa bag yod pa	
brtun pa dang ldan pa bdag nyid gtod par gnas	
te / gcig pu dben pa bag yod pa brtun	
pa dang ldan pa bdag nyid gtod par gnas pa	
te / na / ring po ma thogs pa kho	
nar chos de mngon sum du mdzad par gyur to	
te / na / // chos de mngon sum du	
mdzad nas rangs byed kyi bu lhag spyod gang na	
ba der gshegs te byon pa dang /	
rangs byed kyi bu lhag spyod la 'di skad ces gsungs so //	
lhag spyod khyod kyis 'du shes med 'du shes med	
min gyi skye mched kyi bar du chos 'di dag	
rang gis mngon sum du byas sam /	
tshe dang ldan pa go'u ta ma mad lags te /	
bdag gis 'du shes med 'du shes med min gyi	
skye mched kyi bar gyi chos 'di dag mngon sum	
du bgyis so // byang chub sems dpas gsungs pa /	
tshe dang ldan pa lhag spyod bdag gis kyang 'du	
shes med 'du shes med min gyi skye mched kyi	
bar gyi chos 'di dag rang gis mngon sum du	
byas so // tshe dang ldan pa go'u ta ma	
de lta na khyod kyi ji tsam pa bdag gi	
yang de tsam la bdag gi ji tsam pa khyod	
kyi yang de tsam pas don 'di la 'o skol	
mtshungs shing mnyam ste /	
'dra bar thob kyis tshur spyon /	
'o skol gnyis kyis tshogs 'di yongs su drang bar bgyi'o //	
de nas rangs byed kyi bu lhag spyod byang chub	
sems dpa'i thog ma'i slob dpon gyis byang chub sems	
dpa' la rjed pa'i dam pas rjed cing mchod pa'i	
dam pas mchod do //	
de'i shes pa rnams la yang dga' ba dang @27a *//	
mgu bar gyur to //	
de nas byang chub sems dpa' 'di snyam du dgongs te /	
lam 'di ni shes par nus pa ma yin /	
mthong bar nus par ma yin /	
bla na med pa yang dag par rdzogs par byang chub bar nus pa ma yin no snyam mo //	
de nas byang chub sems dpa' lam de yang nus pa med par rig nas gshegs so //	
rgyal po zas gtsang bu'i mya ngan gyis rtag tu gdungs nas /	
byang chub sems dpa' btsal ba'i phyir pho nya btang	
ba las des ji ltar gzhon nu don thams cad	
grub pa / rangs byed kyi bu lhag spyod dang	
lhan cig bzhugs pa las rgyal po'i khab nas phyir	
grub pa / byung ste / rim gro ba med par 'khyams pa thos so //	
thos nas rim gro byed pa sum brgya btang ngo //	
grong khyer lhas bstan du sh'akya legs par rab sad	
kyis kyang de bzhin du thos nas des kyang rim	
gro byed pa nyis brgya btang ngo //	
de nas byang chub sems dpa' rim gro pa lnga brgyas yongs su bskor nas /	
dka' thub kyi nags su rgyu ba na des dgongs pa /	
dka' thub kyi nags gang bar spyod cing gnas pas ni bdud rtsi thob par mi nus kyis /	
ma la bdag gi rim gro byed pa lnga zhig	
blangs la lhag ma ni dgye'o snyam nas des yum	
gyi phyogs las gnyis /	
yab kyi phyogs nas gsum khrid de de rnams kyis de'i rim gro byed do //	
de nas byang chub sems dpa' rim gro pa lngas yongs su bskor te /	
ga ya'i lho phyogs na lteng rgyas 'od srung gi	
sde'i grong rdal gang na bar rgyu zhing gshegs te	
byon nas / de phan tshun du chag pa na /	
phyogs dga' dga' ltar 'dug pa nags @27b tshal tshad tshing mdzes pa /	
chu klung ne ranydza na bsil bar 'bab pa gser	
gu can 'jug ngogs bde zhing mtha' rgya che la	
gsing ma sngon mo dang shing sna tshogs kyis brgyan	
pa dga' dga' ltar 'dug pa zhig gzigs so //	
gzigs nas kyang 'di snyam du dgongs te /	
kye ma'o sa phyogs 'di ni dga' dga' ltar 'dug	
pa nags tshang tshing mdzes pa chu klung ne ranydza	
na bsil bar 'bab pa /	
gser gu can 'jug ngogs bde zhing mtha' rgya che	
la gsing ma sngon po dang shing sna tshogs kyis	
brgyan pa dga' dga' ltar 'dug pa zhig ste /	
kye ma'o spong ba don du gnyer ba'i rigs kyi	
bu nags khrod 'dir brten na spong ba bya bar	
nus so // bdag spong ba don du gnyer ba	
yin pas ma la bdag kyang nags khrod 'dir brten	
la spong ba bya'o snyam mo //	
de nas byang chub sems dpa' nags khrod du zhugs te shing zhig gi drung du bzhugs nas /	
tshems la tshems gtad /	
ljags rkan la bcar /	
thugs kyis thugs mngon du bzung mngon du bsdams shin du mngon du bsdams so //	
de thugs kyis thugs mngon du bzung mngon du bsdams	
shin tu mngon du bsdams pas ba spu'i khung bu	
thams cad nas rdul byung bar gyur te /	
dper na mi stobs dang ldan pas mi stobs shin	
tu chung ba zhig phying ka log tu bzung mngon	
du bsdams shin tu mngon du bsdams na /	
de'i ba spu'i khung bu thams cad nas rngul 'byung ba de bzhin du de'i tshe /	
byang chub sems dpa' tshems la tshems gtad /	
ljags rkan la bcar te /	
@28a *// thugs kyis thugs mngon du bzung mngon du bsdams shin	
tu mngon du bsdams pa na ba spu'i khung bu	
thams cad nas rdul byung bar gyur kyang de zhum	
pa ma yin gyi /	
brtson 'grus brtsams pa yin /	
sku ma sbyangs pa ma yin gyi sbyangs pa yin /	
rmugs pa ma yin gyi dran pa nye bar bzhag pa yin te /	
sems rtse gcig tu mnyam pa bzhag pa yin no //	
byang chub sems dpas sdug bsngal mi bzad pa rtsub	
pa tsha ba yid du mi 'ong ba'i tshor ba	
de lta bu nyams su myong ba yang 'di ltar	
sku bsgoms pa yin pa'i phyir thugs yongs su gtugs	
te mi gnas so; ;de nas byang chub sems dpa'	
'di snyam du dgongs te /	
ma la bdag gis rnam par bam pa'i bsam gtan dag la snyoms par 'jug par bya'o snyam mo //	
des rnam par bam pa'i bsam gtan dag la snyoms par 'jug par brtsams te /	
de rnam par bam pa'i bsam gtan dag la snyoms	
par zhugs pa na zhal dang shangs nas dbugs rngub	
pa dang / 'byung ba bgags so //	
de'i zhal dang shangs nas dbugs rngub pa dang 'byung ba bgags pa dang /	
rlung thams cad spyi bo'i nang du song nas de	
de'i dbu la dbu'i tshor ba shin tu mi bzad	
pa skyes so; ;dper na mi stobs dang ldan pas	
mi stobs shin tu chu chung ba'i spyi bor lcags	
kyi phur pa rnon pos btab na de'i mgo la	
mgo'i tshor ba shin tu mi bzad pa skye ba	
de bzhin du / @28b byang chub sems dpa' rnam	
par bam pa'i bsam gtan dag la snyoms par zhugs	
de bzhin du / pa na / dbu la dbu'i	
tshor ba shin tu mi bzad pa skyes kyang de	
zhum pa ma yin gyi brtson 'grus brtsams pa yin	
de bzhin du / pa na / / sku ma sbyangs pa ma yin gyi sbyangs pa yin /	
rmugs pa ma yin gyi dran pa nye bar bzhag	
pa yin te sems rtse gcig tu mnyam par bzhag	
pa yin no // byang chub sems dpa' sdug bsngal	
mi bzang pa rtsub pa tsha ba yid du mi	
'ong ba'i tshor ba de lta bu nyams su myong	
yang 'di ltar sku bsgoms pa yin pa'i phyir thugs	
yongs su gtugs te mi gnas so //	
de 'di snyam du dgongs te ma la bdag gis	
lhag par rnam par bam pa'i bsam gtan dag la	
snyoms par 'jug par bya'o snyam mo //	
des lhag par rnam par bam pa'i bsam gtan dag la snyoms par 'jug par brtsams te /	
de rnam par bam pa'i bsam gtan dag la snyoms	
par zhugs pa na zhal dang shangs nas dbugs rngub	
pa dang 'byung ba bgags so //	
de'i zhal dang shangs nas dbugs rngub pa dang 'byung	
ba bgags pas rlung thams cad snyan gnyis kyi bu	
nas rgyus par gyur to //	
dper na 'gar bas sbud pa bus na rlung thams	
cad kyi rgyun grva gnyis kyi bu nas rgyu ba	
de bzhin du / byang chub sems dpa' rnam par	
bam pa'i bsam gtan dag la snyoms par zhugs pa	
de bzhin du / na / rlung thams cad kyi	
rgyun snyan gnyis kyi bu gnas rgyus par gyur kyang	
de bzhin du / na / / de zhum pa ma yin gyi brtson 'grus brtsams pa yin /	
sku ma sbyangs pa ma yin gyi @29a *//	
sbyangs pa yin /	
rmugs pa ma yin gyi dran pa nye bar bzhag pa yin te /	
sems rtse gcig tu mnyam par bzhag pa yin no //	
byang chub sems dpa' sdug bsngal mi bzad pa rtsub	
pa tsha ba yid du mi 'ong ba'i tshor ba	
de lta bu nyams su myong yang 'di ltar sku	
bsgoms pa yin pa'i phyir /	
thugs yongs su gtugs te mi gnas so //	
de 'di snyam du dgongs te ma la bdag gis	
lhag par yang rnam par bam pa'i bsam gtan dag	
la snyoms par 'jug par bya'o snyam mo //	
de nas lhag par rnam par bam pa'i bsam gtan dag la snyoms par 'jug par brtsams te /	
de rnam par bam pa'i bsam gtan dag la snyoms par zhugs pa na /	
zhal dang shangs nas dbugs rngub pa dang 'byung ba bgags so //	
de'i zhal dang shangs nas dbugs rngub pa dang 'byung	
ba bgags pas phyal gyi nang thams cad rgyas par	
gyur / shin tu rgyas par gyur to //	
dper na 'gar ba'i sbud pa bus na gang bar gyur /	
shin tu gang bar gyur pa de bzhin du de'i tshe /	
byang chub sems dpa' rnam par bam pa'i bsam gtan dag la snyoms par zhugs pa na /	
phyal gyi nang thams cad rgyas par gyur /	
shin tu rgyas par gyur kyang /	
de zhum pa ma yin gyi brtson 'grus brtsams pa yin /	
lus ma sbyangs pa ma yin gyi sbyangs pa yin /	
rmugs pa ma yin gyi dran pa nye bar bzhag pa yin te /	
sems brtse gcig tu mnyam par bzhag @29b pa yin no //	
byang chub sems dpas sdug bsngal mi bzad pa rtsub	
pa tsha ba yid du mi 'ong ba'i tshor ba	
de lta bu nyams su myong ba yang 'di ltar	
sku bsgoms pa yin pa'i phyir /	
thugs yongs su gtugs te mi gnas so //	
de 'di snyam du dgongs te /	
ma la bdag gis rnam par bam pa'i bsam gtan la snyoms par 'jug par bya'o snyam mo //	
des lhag par rnam par bam pa'i bsam gtan dag la snyoms par 'jug par brtsams te /	
de rnam par bam pa'i bsam gtan dag la snyoms	
par zhugs pa na zhal dang shangs nas dbugs rngub	
pa dang 'byung ba bgags so //	
de'i zhal dang shangs nas dbugs rngub pa dang 'byung ba bgags pa dang /	
de'i tshe dbu la dbu'i tshor ba shin tu mi bzad pa skyes so //	
dper na mi stobs dang ldan pas mi stobs shin	
tu chung ba'i mgo 'breng pas yang nas yang du	
dam du bcings na de'i mgo'i tshor ba shin tu	
mi bzad pa skye ba de bzhin du /	
de'i tshe byang chub sems dpa' rnam par bam pa'i bsam gtan dag la snyoms par zhugs pa na /	
dbu la dbu'i tshor ba shin tu mi bzang pa skyes kyang /	
de zhum pa ma yin gyi brtson 'grus brtsams pa yin /	
lus ma sbyangs pa ma yin gyi sbyangs pa yin /	
rmugs pa ma yin gyi dran pa nye bar bzhag pa yin /	
sems rtse gcig tu mnyam par bzhag pa yin no //	
byang chub sems dpas sdug bsngal mi bzad pa rtsub	
pa tsha ba yid du mi 'ong ba'i tshor ba	
de lta bu nyams su myong yang sku bsgoms pa	
yin pa'i phyir / thugs yongs su gtugs @30a *//	
te mi gnas so //	
de 'di snyam du dgongs te /	
ma la bdag gis rnam par bam pa'i bsam gtan dag la snyoms par 'jug par bya'o snyam mo //	
de lhag par rnam par bam pa'i bsam gtan dag la snyoms par 'jug par brtsams te /	
des rnam par bam pa'i bsam gtan dag la snyoms	
par zhugs pa na zhal dang shangs nas dbugs rngub	
pa dang 'byung ba bgags so //	
de'i zhal dang shangs nas dbugs rngub pa dang 'byung ba bgags pa dang /	
de'i tshe khong du khong gi tshor ba mi bzad pa skyes so //	
dper na ba lang gi bshan pa mkhas ba'am /	
ba lang gi bshan pa'i slob ma mkhas pas ba	
lang gsod pa'i gri rnon pos ba glang gi lto	
dral na de'i khong du khong gi tshor ba shin	
tu mi bzad pa skye ba de bzhin du de'i	
tshe byang chub sems dpa' rnam par bam pa'i bsam	
gtan dag la snyoms par zhugs pa na /	
khong du khong gi tshor ba shin tu mi bzad	
pa skyes kyang de zhum pa ma yin gyi brtson	
'grus brtsams pa yin //	
lus ma sbyangs pa ma yin gyi sbyangs pa yin /	
rmugs pa ma yin gyi dran pa nye bar gzhag pa yin te /	
sems rtse gcig tu mnyam par gzhag pa yin no //	
byang chub sems dpas sdug bsngal mi bzad pa rtsub	
pa tsha ba yid du mi 'ong pa'i tshor ba	
de lta bu nyams su myong yang 'di ltar sku	
bsgoms pa yin pa'i phyir thugs yongs su gtugs te	
mi gnas so // de 'di snyam du dgongs te /	
me la bdag gis lhag par rnam par bam pa'i	
bsam gtan dag @30b la snyoms par 'jug par bya'o	
snyam mo // de lhag par rnam par bam pa'i	
bsam gtan dag la snyoms par 'jug par brtsams te	
snyam mo // / des rnam par bam pa'i bsam gtan dag la snyoms par zhugs pa na /	
zhal dang shangs nas dbugs rngub pa dang 'byung ba bgags so //	
de'i zhal dang shangs nas dbugs rngub pa dang 'byung ba bgags pa dang /	
de'i tshe sku la sku'i gdung ba shin tu mi bzad pa skyes so //	
dper na mi shin tu stobs dang ldan pa gnyis	
kyis mi stobs shin tu chung ba zhig phying ka	
log tu bzung ste /	
me dong gi nang du sbyangs na de'i lus la	
lus kyi gdung ba shin tu mi bzad pa skye	
ba de bzhin du /	
de'i tshe byang chub sems dpa' rnam par bam pa'i bsam gtan dag la snyoms par zhugs pa na /	
sku la sku'i gdung ba shin tu mi bzad pa	
skyes kyang de zhum pa ma yin gyi brtson 'grus	
brtsams pa yin / lus ma sbyangs pa ma yin gyi sbyangs pa yin /	
rmugs pa ma yin gyi dran pa nye bar bzhag pa yin te /	
sems rtse gcig tu mnyam par bzhag pa yin no //	
byang chub sems dpas sdug bsngal mi bzad pa rtsub	
pa tsha ba yid du mi 'ong ba de lta	
bu'i tshor ba nyams su myong yang 'di ltar sku	
bsgoms pa yin pa'i phyir thugs yongs su gtugs te	
mi gnas so // de 'di snyam du dgongs te /	
ma la bdag gis thams cad kyi thams cad du zas mi za bar bsgrub par bya'o snyam mo //	
de nas lha rab tu mang po'i sems kyis byang chub sems dpa'i thugs shes nas /	
byang chub sems @31a *//	
dpa' gang na ba der song ste phyin nas /	
byang chub sems dpa' la 'di skad ces smras so //	
grogs po gal te khyod mi'i kha zas kyis 'dzem par mdzad /	
ngo tshab mdzad; smod par mdzad /	
rnam par smod par mdzad na /	
bdag cag gis khyod kyi ba spu'i khung bu thams	
cad nas lha'i mdangs bsgrub par bgyis te khyod kyis	
gtor cig / de nas byang chub sems dpa' 'di snyam du dgongs te /	
gal te bdag gis mi'i zas mi za bar dam	
bcas la bdag gi ba spu'i khung bu thams cad	
du lha rnams kyis lha'i mdangs bsgrubs nas de bdag	
gir byed pa ni /	
bdag gi brdzun yin la bdag gi brdzun gang yin pa de ni bdag gi log pa yin no //	
bdag gi log pa gang yin pa de'i rkyen gyis 'di na sems can kha cig lus zhig ste /	
shi nas ngan song ngan 'gro log par ltung ba	
sems can dmyal ba rnams su skye bar 'gyur gyis	
/ ma la bdag gis lha rnams kyi tshig ni	
thams cad kyi thams cad du spangs la kha zas	
nyung ba dang chung ba dang cung zad dang chang	
chung bza' ba'am yang na mon sran snge'u'i khu ba'am	
/ / 'on te rgya sran gyi khu ba'am /	
yang na ha re nu ka'i 'bras bu'i khu ba btung snyam mo //	
de nas byang chub sems dpas de'i tshe lha rnams	
kyi tshig thams cad kyi thams cad du spangs nas	
zhal zas nyung ba dang chung ba dang chung zad	
dang chang chung gsol pa'am /	
yang na mon sran sde'u'i khu ba'am /	
'on te rgya sran gyi khu @31b ba'am /	
yang na ha re nu ka'i 'bras bu'i khu ba gsol lo //	
de nas byang chub sems dpa' zhal zas nyung ba	
dang chung ba dang chung zad dang chang chung gsol	
ba na / yan lag dang nying lag thams cad zhum kun tu zhum ste /	
skem zhing dbal chung bar gyur to //	
dper na ldum bu aa si ta'i sdong bu dang /	
ka li ka'i sdong bu 'jum kun tu 'jum pas	
sha chung zhing bskams par gyur pa de bzhin du	
de'i tshe byang chub sems dpa' zhal zas nyung ba	
dang chung ba dang chung zad dang chang chung gsol	
ba na / yan lag dang nying lag thams cad zhum kun tu zhum ste /	
skem zhing dpal chung bar gyur to //	
de nas byang chub sems dpa' de'i tshe zhal zas	
nyung ba dang chung ba dang cung zad dang chang	
chung gsol ba na /	
dbu la dbu'i pags pa rnyis kun tu rnyis te /	
'khums shing 'bar 'bur du gyur to //	
dper na ku ba rtsa ba nas bcad na rnyis	
kun tu rnyis pas 'khums la 'bar 'bur du gyur	
pa de bzhin du de'i tshe byang chub sems dpa'	
zhal zas nyung ba dang chung ba dang cung zad	
dang chang chung gsol ba na /	
dbu la dbu'i pags pa rnyis kun tu rnyis te /	
'khums shing 'bar 'bur du gyur kyang /	
de zhum pa la ma yin gyi brtsen [*brtson] 'grus brtsams pa yin /	
lus ma sbyangs pa ma yin gyi sbyangs pa yin /	
rmugs pa ma yin gyi dran pa nye bar gzhag pa yin te /	
sems rtse gcig tu mnyam par bzhag pa yin no //	
byang chub sems dpa' de'i che bdag nyid gnod pa'i	
sdug bsngal mi bzad pa rtsub pa tsha ba yid	
du mi 'ong ba'i tshor @32a *//	
ba de lta bu nyams su myong yang 'di ltar	
sku bsgoms pa yin pa'i phyir thugs yongs su gtugs	
te mi gnas so //	
de zhal zas nyung ba dang chung ba dang cung zad dang chang chung gsol ba na /	
spyan gnyis kyi spyan gyi 'bras bu phug tu song shin tu phug tu song ste /	
zab pa shin tu zab par ring du song bas phyung ba lta bur snang ngo //	
dper na khron pa zab mo'i chur skar ma'i gzugs brnyan phug tu song shin tu phug song ste /	
zab pa shin tu zab par ring du song ba gtam du byung ba de bzhin du /	
de'i tshe byang chub sems dpa' zhal zas nyung ba	
dang chung ba dang cung zad dang chang chung gsol	
ba na / spyan gnyis kyi spyan gyi 'bras bu phug tu song shin tu phug tu song ste /	
zab pa shin tu zab par ring du song bas	
phyung ba lta bur snang yang de zhum par ma	
yin gyi brtson 'grus brtsams pa yin /	
lus ma sbyangs pa ma yin gyi sbyangs pa yin /	
rmugs pa ma yin dran pa nye bar bzhag pa yin te /	
sems rtse gcig tu mnyam par bzhag pa yin no //	
de'i tshe byang chub sems dpa' bdag nyid gnod pa'i	
sdug bsngal mi bzad pa rtsub pa tsha ba yid	
du mi 'ong ba'i tshor ba de lta bu nyams	
su myong yang 'di ltar sku bsgoms pa yin pa'i	
phyir thugs yongs su gtugs te mi gnas so //	
de nas byang chub sems dpa' zhal zas nyung ba	
dang chung ba dang cung zad dang chang chung gsol	
ba na / de'i tshe rtsib ma'i bar mtho dman can du gyur te /	
dper na rtsa gang lo gnyis sam lo gsum lon	
pa'i phyam dgu pa mtho dman du gyur pa de	
bzhin @32b du / de'i tshe byang chub sems dpa'	
zhal zas nyung ba dang chung ba dang cung zad	
dang chang chung gsol ba na /	
rtsib ma'i bar mtho dman can du gyur kyang /	
de zhum ba ma yin gyi brtson 'grus brtsams pa yin /	
lus ma sbyangs pa ma yin gyi sbyangs pa yin /	
rmugs pa ma yin dran pa nye bar bzhag pa yin te /	
sems rtse gcig tu mnyam par bzhag pa yin no //	
byang chub sems dpa' de'i tshe bdag nyid gnod pa'i	
sdug bsngal mi bzad pa rtsub pa tsha ba yid	
du mi 'ong ba'i tshor ba de lta bu nyams	
su myong yang 'di ltar sku bsgoms pa yin pa'i	
phyir thugs yongs su gtugs te mi gnas so //	
de nas byang chub sems dpa' zhal zas nyung ba	
dang chung ba dang cung zad dang chang chung gsol	
ba na / sgal ba'i tshigs 'di lta ste /	
skra'i lan bu lta bur gyur to //	
mjug do ni 'di lta ste /	
rnga mo'i rkang pa lta bur gyur to //	
de lan 'ga' ldang bar 'dod na kha sbug tu 'gyel la /	
lan 'ga' 'dug par 'dod na gan rkyal du 'gyel lo //	
de ro stod la brten nas ro smad 'jog par byed /	
ro smad la brten nas ro stod 'jog par byed do //	
de phyag gnyis kyis sku la byugs /	
yongs su byugs te /	
de'i phyag gnyis kyis sku la byugs /	
yongs su byugs pa de'i tshe /	
ba spu rnams drung rul pas sa la lhags par gyur to //	
de 'di snyam du dgongs te /	
lam 'di yang shes par nus pa ma yin /	
mthong bar nus pa ma yin /	
bla na med pa yang dag par rdzogs par byang chub par nus pa ma yin no snyam mo //	
de nas lha gsum zhig byang chub sems dpa' gang na ba @33a *//	
der lhags te /	
de nas gcig gis 'di skad ces smras so //	
dge sbyong go'u ta ma ni nag po zhig go /	
gnyis pas 'di skad ces smras so //	
'di nag po ma yin gyi 'on kyang sngo bsangs zhig go /	
gsum pas 'di skad ces smras so //	
'di nag po yang ma yin sngo bsangs kyang ma yin gyi mdog dmar smug go /	
byang chub sems dpa'i sku mdog bzang por snang ba	
ni thams cad kyi thams cad du nub par gyur	
to // de nas de'i tshe byang chub sems dpa'	
la sngon ma gsan pa'i dpe gsum zhig snang ba	
to // 'di lta ste / shing rlon pa chu can zhig chu nas phyung ste /	
nye bar skam la gzhag pa dang /	
de nas mi me don du gnyer ba me tshol	
ba zhig der 'ongs nas de de la gtsub stan	
byas te / gtsub shing bzhag nas gtsubs na 'di	
ltar shing de rlon pa chu can yin pa'i phyir	
me 'byung ba dang /	
'bar du mi btub pa de bzhin du dge sbyong	
ngam bram ze kha cig 'dod pa rnams la lus	
dang sems kyis thag sring bar mi gnas kyi /	
de rnams kyi 'dod pa rnams la 'dun pa dang /	
'dod pa la chags pa dang /	
'dod pa la dga' ba dang /	
'dod pa la zhen pa dang /	
'dod pa la 'chums pa dang /	
'dod pa la lhag par zhen pa gang yin pa	
de ni de rnams kyi sems yongs su gtugs te	
gnas pa yin pas /	
lus dang sems kyi thag sring bar mi gnas pa rnams kyi ni de dang 'dra'o //	
de rnams bdag nyid gnod pa'i sdug bsngal mi bzad	
pa rtsub pa tsha ba yid du mi 'ong ba'i	
tshor ba de lta bu @33b nyams su myong mod	
kyi / 'on kyang de rnams kyis shes par nus pa ma yin /	
mthong bar nus pa ma yin /	
bla na med pa yang dag par rdzogs par byang chub par nus pa ma yin te /	
de la 'di ni de'i tshe byang chub sems dpa'	
la sngon ma gsan pa'i dpe snang ba dang po	
yin no // dper na shing rlon pa chu can zhig chu nas byung ste /	
nye bar skam la bzhag pa dang /	
de nas mi me don du gnyer ba me tshol	
ba zhig 'ongs nas des de la gtsub stan byas	
te / gtsub shing bzhag nas gtsubs na 'di ltar	
shing de rlon pa chu can rlon pa yin pa'i	
phyir me 'byung ba dang /	
'bar du mi btub pa de bzhin du dge sbyong	
ngam bram ze kha cig 'dod pa rnams la lus	
kyi spong bar gnas kyi sems kyis ma yin pa	
de rnams kyi 'dod pa rnams la 'dun pa dang	
/ 'dod pa la chags pa dang /	
'dod pa la dga' ba dang /	
'dod pa la zhen pa dang /	
'dod pa la 'chums pa dang /	
'dod pa la lhag par zhen ba gang yin pa de ni /	
de rnams kyi sems yongs su gtugs te gnas pa yin no //	
de rnams bdag nyid gnod pa'i sdug bsngal mi bzad	
pa rtsub pa tsha ba yid du mi 'ong ba'i	
tshor ba de lta bu nyams su myong mod kyi	
/ 'on kyang de rnams kyis shes par nus pa ma yin /	
mthong bar nus pa ma yin /	
bla na med pa yang dag par rdzogs par byang chub par nus pa ma yin te /	
de la 'di ni de'i tshe byang chub sems dpa'	
la sngon ma gsan pa'i dpe snang ba gnyis pa	
yin no // 'di lta ste /	
shing skam khong stong chu med @34a *//	
pa zhig chu dang thag ring por skam la bzhag pa dang /	
de nas mi me don du gnyer ba me tshol	
ba zhig 'ongs nas des de la gtsub stan byas	
te / gtsub shing bzhag nas gtsubs na 'di ltar shing de skam zhing khong stong yin pa'i phyir /	
me 'byung ba dang /	
'bar du btub pa de bzhin du dge sbyong ngam	
bram ze kha cig 'dod pa rnams la lus dang	
/ sems kyis thag sring bar gnas pa de rnams	
kyi 'dod pa rnams la 'dod pa la 'dun pa	
/ dang / 'dod pa la chags pa dang /	
'dod pa la dga' ba dang /	
'dod pa la zhen pa dang /	
'dod pa la 'chums pa dang /	
'dod pa la lhag par zhen pa gang yin pa	
de ni de rnams kyi sems yongs su gtugs te	
mi gnas pa yin no //	
de rnams bdag nyid gnod pa'i sdug bsngal mi bzad	
ba rtsub pa tsha ba yid du mi 'ong ba'i	
tshor ba de lta bu nyams su myong mod kyi	
/ 'on kyang de rnams kyis shes par nus /	
mthong bar nus /	
bla na med pa yang dag par rdzogs par byang chub par nus te /	
de la 'di ni de'i tshe byang chub sems dpa'	
la sngon ma gsan pa'i dpe snang ba gsum pa	
yin no // 'di ltar de'i tshe byang chub sems dpa' la dpe gsum pa snang nas /	
ma la bdag gis til 'bru gcig gi zas bza'	
bar bya'o zhes de til 'bru gcig za bar gsol	
te / ji srid de'i mdangs de sku las yal	
bar ma gyur gyi bar du til 'bru gnyis pa'i	
zas mi gsol te /	
yal nas til 'bru gnyis pa'i zas de gsol @34b bar mdzad do //	
de til 'bru gcig gi zas gsol bas yan lag	
dang nying lag rnams shin tu bskams par gyur to	
// til 'bru gcig ji lta ba 'bras 'bru gcig dang /	
sran ko la 'bru gcig dang rgya sran 'bru gcig dang /	
mon sran gre'u 'bru gcig dang /	
mon sran sde'u 'bru gcig dang /	
rtsva'i gding ba la mnal bar mdzad do //	
rgyal po zas gtsang gis dka' ba spyod pa'i gnas	
skabs de thos nas nyi ma re re zhing rtog	
pa nyis brgya lnga bcu gtong bar byed do //	
rgyal po legs par rabs sad kyis kyang nyis brgya lnga bcu'o //	
de dag nyi ma re re zhing de gnyis la myur ba myur bar gtam skyel bar byed do //	
byang chub sems dpa' ni 'di 'dra ba'i dka' ba spyod de /	
til 'bru gcig dang /	
'bras 'bru gcig dang /	
sran ko la 'bru gcig dang /	
rgya sran 'bru gcig dang /	
mon sran gre'u 'bru gcig dang /	
mon sran sde'u 'bru gcig gi zas gsol zhing rtsva gding ba la mnal to zhes smra'o //	
de rgyal po zas gtsang gis thos nas bu'i mya	
ngan gyis non pas lhag par dang khar na zhing	
mig mchig mas bsnangs te gdungs nas /	
btsun mo'i 'khor dang bcas pas rtsva'i gding ba la nyal bar byed do //	
btsun mo grags 'dzin mas khyim thab kyi gnas skabs	
de thos nas khyim thab kyi mya ngan gyi non	
te gdong mchi mas rlan cing /	
me tog breng dang rgyan dang sbud pa rnams bor nas dka' ba spyod par byed de /	
til 'bru gcig dang /	
'bras 'bru gcig dang /	
sran ko la 'bru gcig dang /	
rgya sran 'bru gcig dang /	
mon sran gre'u 'bru @35a *//	
gcig dang /	
mon sran sde'u 'bru gcig gi zas za zhing rtsva'i gding ba la nyal bar byed do //	
de'i rum mi bde'o zhes rgyal po zas gtsang gis thos nas des bsams pa /	
gal te grags 'dzin mas byang chub sems dpa'i gtam	
nyi ma re zhing thos nas khyim thab kyi mya	
ngan gyis non te dka' ba spyad pa 'dis /	
mngal mi 'chags pa'am /	
srog chad par 'gyur ba'i gnas 'di yod pas des	
na grags 'dzin ma la byang chub sems dpa'i gtam	
su yang gleng bar mi 'gyur ro snyam nas /	
rgyal po zas gtsang gis btsun mo'i 'khor gyi skye bo thams cad la khrims su bcas pa /	
sus kyang byang chub sems dpa'i gtam grags 'dzin ma la brjod par mi bya'o //	
gtam skyel ba la yang bsgo ba /	
nga ma gtogs par su la yang byang chub sems dpa'i gtam brjod par mi bya'o //	
rang gis thos na yang grags 'dzin ma la bsams nas mya ngan mnags [?] te /	
gang thos na btsun mo grags 'dzin ma mi 'chi	
bar 'gyur ba'i gtam gzhan gyis btsun mo'i 'khor la	
'drid par byed do //	
de nas byang chub sems dpa' 'di snyam du dgongs te /	
lam 'di yang shes par nus pa ma yin /	
mthong bar nus pa ma yin /	
bla na med pa yang dag par rdzogs par byang chub par nus pa ma yin no snyam mo //	
de 'di snyam du dgongs te /	
ma la bdag gis kha zas shin tu ngan pa bza' bar bya'o snyam ste /	
de kha zas shin tu ngan pa gsol bar mdzad do //	
de la zas phal ba ni 'di @35b yin te /	
be'u 'byung nas ring po ma lon pa'i bar ba'i	
'o ma 'thung ba gang yin pa de rnams kyi	
gcin dang lci ba yin no //	
ji srid de'i sku las mdangs de yal bar ma	
gyur pa de srid du zas gnyis pa mi gsol	
te / yal nas kha zas phyi ma gsol bar mdzad do //	
dur khrod chen por gshegs nas kyang mi ro dbu rten du bcug /	
zhabs la zhabs bzhag ste snang ba'i 'du shes dang /	
dran pa dang shes bzhin dang /	
ldang ba'i 'du shes yid la mdzad pas /	
glo g-yas pas mnal bar mdzad do //	
de'i tshe grong khyer gyi gzhon nu rnams dang /	
grong khyer gyi gzhon nu ma rnams lhags nas shing	
bus de'i snyan gnyis kyi bu gar 'jug par byed	
/ rna ba gnyis ka nas 'dren par byed cing	
'di skad ces kye phyag dar khrod kyi sha za	
/ la ltos / kye phyag dar khrod kyi sha za la ltos zhes smra bar yang byed de //	
de'i tshe phyag dar dang bong rdog dang gseg mas kyang 'thor bar byed do //	
'on kyang byang chub sems dpa' ni grong khyer gyi gzhon nu rnams sam /	
grong khyer gyi gzhon nu ma de rnams la ngan	
sems bskyed pa'am sdig pa'i tshig dbyung bar mi dgongs	
so // byang chub sems dpa' de lta bu'i dka' ba spyod pa na /	
'di snyam du dgongs te /	
gang su dag sdug bsngal spang par brtson 'grus brtsams	
par gnas pa de thams cad ni 'di tsam du	
zad de / de las lhag pa yang med /	
de'i gong na yang med na /	
lam 'di yang shes par nus pa ma yin /	
mthong bar nus pa ma yin /	
bla na med pa yang dag par rdzogs par byang chub par nus pa ma yin no @36a *//	
snyam nas /	
de zhum pa ma yin gyi brtson 'grus brtsams pa yin /	
lus ma sbyangs pa ma yin gyi sbyangs pa yin /	
rmongs pa ma yin gyi dran pa nye bar bzhag pa yin te /	
sems rtse gcig tu mnyam par bzhag pa yin no //	
de 'di snyam du dgongs te /	
shes par nus pa dang mthong bar nus pa dang /	
bla na med pa yang dag par rdzogs par byang	
chub par nus pa'i lam de gang yin snyam na	
/ de 'di snyam du dgongs te /	
bdag yang sh'akya zas gtsang gi khyim na gnas pa'i tshe zhing blas kyi mtha'i drung du song nas /	
shing 'dzam bu'i grib ma la 'dug ste /	
'dod pa las dben pa /	
sdig pa mi dge ba'i chos las dben pa rtog pa dang bcas /	
dpyod pa dang bcas shing dpen pa las skyes pa'i	
dga' ba dang bde ba can bsam gtan dang po	
nye bar bsgrubs te gnas pa de mngon par dran	
te / de ni lam yin /	
de ni bsgrubs pa yin /	
shes par nus pa yin /	
mthong bar nus pa yin /	
bla na med pa yang dag par rdzogs par byang chub par nus pa yin na /	
de bdag gis bskyed du yang 'di ltar rid cing	
nyam chung la zhan pas bla ba ma yin te	
/ ma la bdag gis ci bder dbugs rngub pa dang /	
ci bder dbugs 'byung ba dang /	
ci bder 'bras chan dang /	
zan dron gyi kha zas rags pa bza' zhing lus	
mar sar dang til mar gyis byugs la chu 'jam	
pos lus bkru bar bya'o snyam ste /	
de ci bder dbugs rngub pa dang /	
ci bder dbugs 'byung ba dang /	
ci bder 'bras chan dang /	
zan dron gyi zhal zas rags pa gsol @36b zhing /	
sku til mar dang mar sar gyis byugs nas chu 'jam pos sku 'khru bar mdzad do ////	
'dul ba gzhi /	
bam po gya lnga pa /	
de nas rim gro pa lnga po de rnams 'di snyam du sems te /	
shes ldan dag /	
dge sbyong go'u ta ma 'di ni sdom pa lhod pa /	
bya ba mang ba /	
mang pos 'tsho ba /	
spong ba nyams par gyur pa yin te /	
'di da ltar 'bras chan dang /	
zan dron gyi kha zas mang du za la lus zhun mar dang til mar gyis byugs nas /	
chu 'jam pos lus khrus byed de /	
'dis da ni cung zad kyang thob par mi nus so snyam du bsams nas /	
byang chub sems dpa' bor te dong ba las /	
rim gyis w'a ra n'a sir phyin nas 'jig rten	
pa'i dgra bcom pa gang yin pa de la brten	
nas rab tu byung ste /	
lnga po de rnams blo mthun zhing lhan cig 'grogs	
la kun tu dga' bas rtsod pa med par drang	
srong smra ba ri dvags kyi nags na gnas pas	
lnga sde lnga sde zhes bya bar gyur to //	
byang chub sems dpas rim gyis lus kyi stobs dang	
mthu dang brtson 'grus yang dag par bskyed nas rim	
gyis sde can gyi grong khyer du gshegs so //	
de na grong khyer gyi dpon po sde can zhes bya ba de la bu mo gnyis yod de /	
dga' mo dang dga' stobs ma'o //	
de gnyis kyis sh'akya rnams kyi gzhon nu /	
gangs ri'i ngos chu bo skal ldan shing rta'i 'gram	
drang srong ser skya'i bsti gnas dang ha cang yang	
mi ring bar byung ba de /	
mtshan mkhan dang ltas mkhan gyi bram ze rnams kyis	
'khor los sgyur ba'i rgyal por 'gyur ro zhes lung	
bstan pa de yang gzugs bzang ba /	
@37a *// blta na sdug pa mdzes pa /	
mtshan thams cad dang ldan pa /	
skye bo thams cad kyi yid 'phrog pa yin pas	
bud med gang gis lo bcu gnyis su 'di lta	
bu'i brtul zhugs yang dag par blangs te spyod pa	
de'i khyim thab tu 'gyur ro zhes thos so //	
thos nas kyang bud med ni skyes pa la mngon	
par dga' ba yin pas de nyid kyis lo bcu	
gnyis su dka' thub blangs te /	
de rdzogs par byas nas /	
de rdzogs pa dang /	
lan bcu drug tu nying khur byas pa'i 'o thug	
sbrang rtsi ltar mngar bas drang srong dka' thub kyis	
yongs su dbu pa glo bur du 'ongs pa la	
dbul bar byed do //	
de gnyis kyis ba stong bzhos nas ba stong po de nyid la blud do //	
de nas ba stong po de nyid la bzhos nas lnga brgya la blud do //	
de nas lnga brgya po dag bzhos nas lnga brgya po de dag nyid la blud do //	
de nas lnga brgya po de dag nyid bzhos nas nyis brgya lnga bcu la blud do //	
de nas nyis brgya lnga bcu po de dag nyid	
bzhos nas nyis brgya lnga bcu de dag nyid la	
blud do // de nas nyis brgya lnga bcu po de dag nyid bzhos nas /	
brgya nyi shu rtsa lnga la blud do //	
de nas brgya nyi shu rtsa lnga po de dag	
bzhos nas brgya nyi shu rtsa lnga po de dag	
nyid la blud do //	
de nas brgya nyi shu rtsa lnga po de dag	
bzhos nas drug cu rtsa gsum dag la blud do	
// de nas drug cu rtsa gsum po de dag	
bzhos nas drug cu rtsa gsum po de dag nyid	
// la blud do // de nas drug cu rtsa	
gsum po de dag bzhos nas sum cu @37b rtsa	
gnyis la blud do //	
de nas sum cu rtsa gnyis po de dag bzhos	
te sum cu rtsa gnyis po de dag nyid la	
blud do // de nas sum cu rtsa gnyis po	
de dag nyid bzhos nas bcu drug la blud do	
blud do // // de nas bcu drug po de	
dag nyid bzhos nas bcu drug po de dag nyid	
blud do // // la blud do // de nas	
bcu drug po de dag nyid bzhos nas brgyad la	
blud do // // la blud do // blud do	
// de nas brgyad po de dag nyid bzhos nas	
brgyad po de dag nyid la blud do //	
de nas brgyad po de dag nyid lan bcu drug tu nying khur byas pa bzhos te /	
shel las byas pa'i snod kyi nang du blugs nas	
bskol te 'o thug sbrang rtsi ltar mngar bar byed	
pa na / gnas gtsang ma'i ris kyi lha rnams kyis bsams pa /	
'o ma'i thug pa 'di byang chub sems dpas gsol na /	
deng nyid du bla na med pa'i ye shes thob	
par 'gyur gyi sa de lta bas na 'di la	
mthu zhig bstab par bya'o snyam nas /	
de rnams kyis mod la mthu skyed pa zhes bya ba'i sman blugs so //	
'o ma khol pa de la 'khor lo dang /	
bkra shis dang /	
g-yung drung 'khyil ba'i mtshan ma dag snang ngo //	
der yang kun tu 'tsho nyer 'gro zhes bya ba 'khyam zhing phyogs der phyin nas /	
des 'o ma'i thug pa de mthong nas des bsams	
pa 'o ma'i thug pa 'di sus 'thungs pa des	
/ deng nyid du bla na med pa'i ye shes	
thob par 'gyur gyi ma la bdag gis 'di bslang	
/ ngo snyam nas / re zhig ma phyung gi	
bar du de yud tsam zhig mtha' gcig tu song	
/ ngo snyam nas / ste bsdad nas / de song ste smras pa /	
kho bo bkres pa dang skom pas dub cing nyen gyis 'di kho bo la lud cig /	
de gnyis @38a *//	
kyis smras pa /	
mi sbyin no //	
de cang mi smra bar song ngo //	
de nas de gnyis kyis shel las byas pa'i snod	
kyi nang nas rin po che'i yol go'i nang du	
blugs so // lha rnams kyi dbang po brgya byin	
gyi shes pa mthong ba ni 'og tu 'jug pa	
yin pas des de'i bram ze'i cha byad du mngon	
par sprul nas de gnyis kyi mdun du 'dug go	
blugs so // / tshangs pa yang 'ongs nas de	
dang nye ba zhig tu 'dug go de gnyis kyis	
brgya byin la sbyin par brtsams pa dang /	
des smras pa /	
ci bdag la sbyin nam /	
'on te bdag pas ches khyad par du 'phags pa gang yin pa la sbyin /	
de gnyis kyis smras pa /	
khyod pas ches khyad par du 'phags pa gang yin pa de la dbul lo //	
des smras pa /	
tshangs pa 'di ni bdag pas ches khyad par du 'phags pa yin gyi de la phul cig /	
de gnyis kyis de la sbyin par brtsams pa dang /	
des smras pa /	
ci bdag la sbyin nam /	
'on te bdag pas ches khyad par du 'phags pa gang yin pa la /	
de gnyis kyis smras pa /	
khyod pas ches khyed par du 'phags pa gang yin pa de la dbul lo //	
des smras pa /	
gnas gtsang ma'i ris kyi lha 'di dag ni bdag	
pas ches khyad par du 'phags pa yin gyis de	
dag la phul cig /	
de gnyis kyis de dag la sbyin par brtsams pa dang /	
de dag gis kyang smras pa /	
ci bdag cag la sbyin nam 'on te bdag cag	
pas ches khyad par 'phags pa gang yin pa la	
/ de gnyis kyis smras pa /	
khyod pas ches khyad par 'phags pa gang yin pa la'o //	
de dag gis smras pa @38b byang chub sems dpa'	
bcom ldan 'das 'di chu klung ne ranydza nar zhugs	
nas sku khrus mdzad de /	
nyam chung ba nyid kyis bzhengs mi spyod pa zhig yod de /	
de bdag cag pas ches khyad par du 'phags pa yin gyis de la phul cig /	
de gnyis de'i drung du chas pa na /	
de'i tshe lha rnams kyis shing aardzu na'i yal ga	
btud nas btud pa la byang chub sems dpa' 'jus	
te chu klung ni ranydza na nas byung nas chos	
gos bgos te / chu klung ne ranydza na'i 'gram na bzhugs so //	
de nas de gnyis kyis gus pa dang /	
bsam pa drag pos de la 'o thug sbrang rtsi ltar mngar ba de phul lo //	
byang chub sems dpas kyang de gnyis rjes su gzung ba'i phyir bzhes so //	
bzhes nas gsungs pa /	
ci yol go de 'di yongs su gtang ngam /	
de gnyis kyis gsol ba /	
bcom ldan 'das /	
'di yang yongs su gtang lags so //	
de nas byang chub sems dpas 'o thug sbrang rtsi	
ltar mngar ba gsol na yol go de bkrus te	
/ chu klung ne ranydza nar bor ba klu rnams kyis blangs so //	
'di ni chos nyid yin te /	
lha rnams kyi shes pa mthong ba ni 'og tu 'jug pa yin pas /	
lha rnams kyi dbang po brgya byin gyis nam mkha' lding gi cha byad du sprul te /	
chu klung ne ranydza na dkrugs nas klu skrag par byas te /	
yol go de 'phrogs nas sum cu rtsa gsum gyi	
lha rnams kyi nang du khyer te yol go'i mchod	
pa chen po btsugs so //	
de nas byang chub sems dpas dga' mo dang dga' stobs ma la gsungs pa /	
sbyin pa 'dis ci zhig don du gnyer /	
de gnyis @39a *//	
kyis gsol pa /	
bcom ldan 'das sh'akya rnams kyi gzhon nu gangs ri'i ngos /	
chu bo skal ldan shing rta'i 'gram drang srong ser	
skya'i bsti gnas dang ha cang yang mi ring bar	
byung ba de / mtshan mkhan dang ltas mkhan gyi	
bram ze rnams kyis 'khor los sgyur ba'i rgyal por	
lung bstan zhig mchis pa de /	
sems bskyed pa dang /	
zhal zas phul ba'i dge ba'i rtsa ba 'dis /	
bdag cag gi khyim thab tu gyur cig /	
byang chub sems dpas gsungs pa /	
de 'dod pa rnams la don du mi mnyer bas rab tu byung zin no //	
de gnyis kyis gsol ba /	
bcom ldan 'das gal te 'dod pa rnams don du mi gnyer na /	
bsod pa phul ba'i bsod nams ci mchis pas //	
grags dang ldan pas don rnams kun grub ba //	
mi yi mchog gyur blo mchog ldan pa de'i //	
don kun myur du shin tu grub gyur cig /	
byang chub sems dpas de bzhin du gyur cig ces	
gsungs nas 'o thug sbrang rtsi ltar mngar ba gsol	
te / dbang po drug tshim zhing stobs dang mthu thob nas /	
chu klung ne ranydza na'i 'gram na phan tshun du bzhugs pa'i sa btsal ba dang /	
ji tsam na ri brag chen po me tog dang	
'bras bu sna tshogs dang ldan pa zhig gzigs nas	
/ de de la 'dzegs te /	
phyogs dben zhing gsal ba'i sa phyogs su skyil mo krung bcas te bzhugs so //	
bzhugs ma thag tu ri de nyid nyil to //	
byang chub sems dpas dgongs pa /	
nges par bdag gis las skyon can @39b zhig byas te /	
des na ri 'di nyil to snyam mo //	
lha rnams kyi sems kyis byang chub sems dpa'i thugs shes nas gsol pa /	
bcom ldan 'das khyod kyis skyon can gyi 'phrin las ma mdzad do //	
'on kyang 'di ni chos nyid lags te /	
sa thams cad kyis bzung bar rdo mi thogs pa ni gnyis te /	
dge ba'i rtsa ba chad pa gang lags pa dang /	
dge ba'i rtsa ba sbyangs pa gang lags pa'o //	
khyod ni dge ba'i rtsa ba sbyangs pa lags so //	
bcom ldan 'das 'di ni byang chub sems dpa' rnams kyi gnas ma lags te /	
'on kyang chu klung ne ranydza na rgol la /	
phyogs che ge mo zhig na rdo rje'i gdan mchis kyis bzhud cig /	
der ni 'das pa dang /	
ma byon pa dang /	
da ltar byung ba'i byang chub sems dpa' thams cad bzhugs nas /	
bla na med pa'i ye shes thob par gyur cing thob par 'gyur ro //	
de nas byang chub sems dpa' lhas lam bstan pa	
bzhin gshegs pa na de'i zhabs bzhag par padma dag	
byung bar gyur to //	
mtsho chen po bzhi las kyang chu babs nas /	
padma'i rdzing dag byung bar gyur to //	
gom pa bor nas mnan pa na sa chen po	
'di 'khar ba'i snod bzhin du sgra 'byin par brtsams	
so // bya tsa sha dang ri dvags dag gis	
kyang byang chub sems dpa' la skor ba byed do	
so // // rlung gtong ba'i lha'i bu rnams kyis kyang dal bus rlung gtong bar byed do //	
char 'bebs pa'i lha'i bu rnams kyis kyang char pa cung zad 'bebs par byed do //	
byang chub sems dpas dgongs pa /	
nga la 'di 'dra ba'i mtshan ma byung bar gyur pas /	
deng nyid bdag gis bla na med pa'i ye @40a *//	
shes thob par 'gyur ro snyam mo //	
chu klung ne ranydza nar klu'i rgyal po dus can	
sngon gyi las kyi rnam par smin pa las skyes	
pa'i gnas shig byung bar gyur te /	
de sangs rgyas byung zhing sangs rgyas 'byung ba na mig thob par 'gyur ba yin pas /	
de sa'i sgra grags pas gnas nas byung ba na /	
rgyang ring po kho na nas byang chub sems dpa'	
sku skyes bu chen po'i mtshan sum cu rtsa gnyis	
kyis kun nas brgyan pa /	
dpe byad bzang po brgyad cus spras pa /	
'od 'dom gang gis brgyan pa /	
nyi ma stong bas lhag pa'i 'od zer dang /	
rin po che'i ri bo 'gro ba ltar kun nas mdzes par mthong ngo //	
mthong ma thag tu byang chub sems dpa' la tshigs su bcad pa'i dbyangs kyis bstod par brtsams pa /	
dga' ba'i dbyangs kyis kun gang ba'i //	
sa yi sgra ni thos nas kyang //	
klu ni gnas nas byung nas su //	
phyogs kun tu yang lta bar byed //	
brang gis 'gro ba'i gtso bo ste //	
klu yi rgyal po mthu chen gyis //	
ne ranydza na'i ngos su ni //	
'jig rten 'dren pa gshegs pa mthong /	
sangs rgyas byung ba'i mthu yis ni //	
klu yis mig ni thob gyur te //	
sems dga' zhing ni yid mgu nas //	
des ni 'di skad tshig gsol to //	
bdag gis sngon ni mthong ba yi //	
sangs rgyas mthu chen de rnams dang //	
thub pa khyod ni mthong gyur pa //	
de dang tha dad dbyer ma mchis //	
thub ba ji ltar thog mar ni //	
g-yas pa'i zhabs ni bteg pa las //	
khyod ni sangs rgyas deng gyur nas //	
@40b 'jig rten gyis ni yon gnas 'gyur //	
ji ltar chos gos mnabs pa dang //	
ne ranydza na'i chu bsil la //	
ji lta bur ni 'jug pa las //	
de ring khyod ni sangs rgyas 'gyur //	
ji ltar rab brtan 'gros su gshegs pa dang //	
ba lang khyu mchog 'gying ba ltar gshegs pas //	
skyes bu khyu mchog chos 'dzin rnams kyi mchog /	
deng 'dir khyod ni sangs rgyas mchog 'gyur ro //	
ji ltar mkha' la tsa sha brgya phrag gis //	
khyod sku rgya chen rgya chen mdzad de la //	
lding zhing bskor ba bgyid par gyur pa las //	
mi mchog deng ni sangs rgyas mchog 'gyur ro //	
ji ltar dri zhi ma rlung ni ldang ba dang //	
ri dvags bya yi tshogs kyang mi skrag la //	
ljon shing rlung gis g-yos par ma bgyis pas //	
mi mchog deng ni sangs rgyas mchog 'gyur ro //	
ji ltar btsun pa khyod kyi zhal gyi 'od //	
dri med gser 'od 'bar ba 'dra ba de //	
snang bar mdzad cing kha dog ldan pas na //	
mi mchog deng ni sangs rgyas mchog 'gyur ro //	
bar sdom la /	
sgra dang mthong dang sangs rgyas dang //	
rdzogs dang zhabs dang chos gos dang //	
brtan dang rtsva sha de bzhin rlung //	
khyod gtogs pa dang de bcu'o //	
de nas byang chub sems dpa' klu'i rgyal po dus can gyis yang dag par bstod nas /	
rdo rje'i gdan logs su gshegs te /	
des dgongs pa /	
rtsva'i gding ba la 'dug par bya'o snyam pa dang /	
de la rtsva'i dgos pa byung bar /	
lha rnams kyi dbang po brgya byin gyi sems kyis byang chub sems dpa'i dgongs pa shes nas /	
ri spos kyi ngad ldang @41a *//	
las shing bal gyi 'dab ma ltar reg na bde	
ba'i rtsva khur gcig blangs nas rtsva 'tshong bkra shis	
kyi kha dog tu bdag nyid mngon par sprul te	
/ byang chub sems dpa'i spyan sngar bsdad do //	
byang chub sems dpas gsungs pa /	
bzhin bzang rtsva'i ni dag nga la phul cig /	
lha rnams kyi dbang po brgya byin gyis byang chub	
sems dpa'i zhabs gnyis la gtugs nas gus pa dang	
bcas pas phul lo //	
de nas byang chub sems dpas bkra shis kyi rtsva 'tshong las rtsva bzhes te /	
lha rnams kyis bstan pa'i lam nas byang chub kyi	
snying po gang na ba der gshegs te byon nas	
rtsva rnams ma 'khrugs pa dang /	
stug srab med par dgram par brtsams so //	
de nas rtsva de rnams bskor thabs su lhung nas byang chub sems dpas dgongs pa /	
ji ltar rtsva 'di rnams bskor thabs su lhung ba	
las bdag gis gdon mi za bar deng bla na	
med pa'i ye shes rtogs par 'gyur ro snyam du	
dgongs nas rdo rje'i gdan la 'dzegs te /	
brang gis 'gro ba'i rgyal po gnyid log pa'i lus bskyil ba ltar skyil mo krung bcas /	
sku drang por bsrang /	
dran pa mngon du phyogs par bzhag ste bzhugs nas /	
sems bskyed cing tshig tu yang gsungs pa /	
ji srid zag pa zad pa ma thob kyi bar	
du skyil mo krung gzhig par mi bya'o zhes des	
re zhig zag pa zad pa ma thob kyi bar	
du skyil mo krung ma bshig go /	
bdud sdig can gyi rgyal mtshan gnyis po dga' ba'i gnas dang /	
@41b dogs pa'i gnas gnyis yod pa las /	
dogs pa'i gnas kyi rgyal mtshan g-yo bar brtsams so //	
sdig can gyis bsams pa /	
ji ltar rgyal mtshan 'di g-yo ba las gdon mi	
za bar gnod par byed pa zhig byung ngo snyam	
ste / de bsams pa la zhugs pa dang /	
ji tsam na byang chub sems dpa' rdo rje'i gdan la bzhugs pa mthong ngo //	
de 'di snyam du sems te /	
sh'akya zas gtsang gi bu 'di rdo rje gdan la 'dug gis /	
ji tsam bdag gi yul las ma 'das kyi bar	
du de la bgegs bya'o snyam du bsams nas 'phrin	
yig skyel ba / skra gyen du 'greng la sha	
na'i smad g-yogs bgos pa zhig gi kha dog tu	
mngon par sprul nas /	
byang chub sems dpa' gang na ba der song ste phyin nas rtab par smras pa /	
grong khyer ser skya'i gzhi ni lhas byin gyis mnan /	
pho brang ni bcom /	
sh'akya rnams ni kha btags na; khyod ci'i phyir gnas btab ste 'dug /	
de nas byang chub sems dpa' la sdig pa mi dge ba'i rnam par rtog pa gsum skyes pa /	
'di lta ste /	
'dod pa'i rnam par rtog pa dang /	
gnod sems kyi rnam par rtog pa dang /	
rnam par 'tshe ba'i rnam par rtog pa dag go /	
de la 'dod pa'i rnam par rtog pa ni grags 'dzin ma dang /	
ri dvags skyes dang /	
sa 'tsho ma la'o //	
gnod sems kyi rnam par rtog pa ni /	
lhas byin la'o //	
rnam par 'tshe ba'i rnam par rtog pa ni de'i rjes su 'tsho ba'i sh'akya rnams la'o //	
byang chub sems dpa' 'di snyam du dgongs te /	
ci'i phyir bdag la sdig pa mi dge ba'i rnam par rtog @42a *//	
pa gsum skyes snyam na /	
ji tsam na bdud sdig can 'di lta ste /	
dkrug pa'i las kyi phyir nye bar 'ongs par gzigs so //	
de nas byang chub sems dpa' la dge ba'i rnam par rtog pa gsum skyes te /	
'di ltar nges par 'byung ba'i rnam par rtog pa dang /	
gnod sems med pa'i rnam par rtog pa dang /	
rnam par mi 'tshe ba'i rnam par rtog pa'o //	
yang bdud kyis smras pa /	
khyod ci'i phyir byang chub kyi snying po la 'dug /	
byang chub sems dpas bka' stsal pa /	
bla na med pa'i ye shes thob par bya ba'i phyir ro //	
bdud kyis smras pa /	
khyod kyis bla na med pa'i ye shes ga la thob /	
byang chub sems dpas bka' stsal pa /	
sdig can khyod kyis re zhig mchod sbyin gcig byas	
pas kyang 'dod pa'i dbang phyug phun sum tshogs par	
gyur na / ngas bskal pa grangs med pa gsum	
du mchod sbyin bye ba khrag khrig brgya stong phrag	
du ma byas shing sems can rnams kyi phyir mgo	
gyur na / dang / lag pa dang /	
rkang pa dang /	
mig dang /	
sha dang /	
khrag dang /	
bu dang /	
chung ma dang /	
dbyig dang /	
gser la sogs pa yongs su btang bas bla na	
med pa'i ye shes thob par 'gyur ba lta smos	
kyang ci dgos te /	
ngas bla na med pa'i ye shes thob par mi 'gyur ba de srid re skan /	
de skad ces bka' stsal pa dang /	
bdud kyis smras pa /	
re zhig ji ltar bdag gis mchod sbyin gcig gis	
'dod pa khams kyi dbang phyug thob par gyur pa'i	
bdag gi dbang ni khyod nyid yin @42b na; ji	
ltar khyod kyis bla na med pa'i ye shes thob	
par bya ba'i phyir bskal pa grangs med pa gsum	
du mchod sbyin bye ba khrag khrig brgya stong phrag	
du ma byas shing /	
sems can rnams kyi phyir mgo dang /	
lag pa dang; rkang pa dang /	
mig dang /	
sha dang /	
khrag dang /	
bu dang /	
chung ma dang /	
dbyig dang /	
gser la sogs pa yongs su btang bar khyod la dpang du su yod /	
de nas byang chub sems dpa' bcom ldan 'das kyis phyag 'khor lo dang /	
bkra shis dang g-yung drung 'khyil pa dang /	
dra bas 'brel pa bsod nams brgya phrag du mas bskyed pa /	
skrag pa rnams la dbugs 'byin par mdzad pas sa la reg par mdzad nas /	
ngas bskal pa grangs med pa gsum du mchod sbyin	
bye ba khrag khrig brgya stong phrag du ma byas	
shing sems can rnams kyi phyir mgo dang /	
lag pa dang /	
rkang pa dang /	
mig dang /	
sha dang /	
khrag dang /	
bu dang /	
chung ma dang /	
dbyig dang /	
gser la sogs pa yongs su btang ba'i nga'i dpang ni 'di yin no //	
de nas sa'i lhas sa brtol nas thal mo sbyar te /	
skad phyung nas sdig can bcom ldan 'das kyis ji	
skad bka' stsal pa de de bzhin no zhes de	
skad smras pa dang /	
bdud sdig can cang mi smra bar gyur te /	
zhum zhum por gyur /	
bag 'khums par gyur //	
spyi bo smad nas spobs pa med la sems khong du chud cing 'dug par gyur te /	
de sdug bsngal zhing yid mi bde bas bsams pa /	
bdag gis sh'akya zas gtsang gi bu la de ltar byas kyang glags ma rnyed kyis /	
ma la 'di la bdag gis yang bgegs @43a *//	
shig bya'o zhes smras nas song ngo //	
de nas des bu mo gsum po sred ma dang /	
dga' byed ma dang /	
dga' spyod ma mngags te /	
de rnams gzugs dang /	
lang tsho'i rgyags pas dregs shing /	
lha'i gos dang rgyan gyis klubs nas /	
byang chub sems dpa'i mdun du bud med kyi g-yo rnams bstan par brtsams so //	
de nas byang chub sems dpa' thabs la mkhas pas /	
ji ltar rgan mor gyur pa de ltar byin gyis brlabs nas /	
bdud gang na ba der dong ba dang /	
bdud kyi bu mo rnams de lta bu'i rnam par	
mthong nas yi chad nas lag pa la 'gram pa	
gtad de gang gis na sh'akya zas gtsang gi bu	
dka' thub la bgegs byed par 'gyur ba'i thabs legs	
pa ci yod snyam nas sems khong du chud cing	
'dug go / des 'byung po'i dpung tshogs dang ldan pa /	
glang po che dang /	
rta dang /	
rnga mo dang /	
ra dang /	
ri dvags dang /	
ma he dang /	
phag dang /	
khyi dang /	
'ug pa dang /	
ne'u le dang /	
spre'u dang /	
wa la sogs pa 'dra ba ral gri dang /	
mda' bo che dang /	
mtshon rtse gcig pa dang /	
'khor lo dang /	
mdung thung dang /	
gzhu dang /	
zhags pa dang /	
dgra sta dang /	
lcags kyi ber ka la sogs te mtshon cha can /	
bye ba phrag sum cu rtsa drug ded nas rang nyid gzhu rna drung du bkang ste /	
byang chub sems dpa' yongs su bskor nas 'dug go /	
de nas byang chub sems dpas gzugs rnam pa du ma can /	
mtshon cha @43b rnam pa sna tshogs mang po dang bcas pa de rnams gzigs nas dgongs pa /	
re zhig pho phal pa zhig dang lhan cig 'thab	
par brtson na yang de'i gnyen po'i phyogs la sbyor	
ba byed na // 'dod pa'i khams kyi dbang phyug 'di la lta smos kyang ci dgos kyis /	
ma la bdag gis gnyen po'i phyogs la sbyar bar bya'o snyam du dgongs nas /	
de zhi bar 'gyur ba'i thabs la dgongs par brtsams so //	
bdud kyang 'byung po bye ba phrag sum cu rtsa	
drug dang lhan cig tu byang chub sems dpa'i steng	
nas 'khor lo dang /	
mdung dang /	
mda' bo che dang /	
mtshon rtse gcig pa dang /	
mda' la sogs te mtshon cha rnams dbab par brtsams so //	
de nas byang chub sems dpa' byams pa la snyoms par zhugs pa na /	
de'i tshe mtshon cha de rnams lha'i me tog autpa la dang /	
padma dang; ku mu ta dang /	
padma dkar por gyur nas /	
byang chub sems dpa'i nye 'khor du 'bab par brtsams so //	
de nas bdud steng gi bar snang la mngon par 'phags te /	
phyag dar gyi char dbab par brtsams na /	
de yang lha'i me tog manda ra ba rnams su gyur nas /	
byang chub sems dpa'i steng nas 'bab par brtsams so //	
de nas bdud kyis gdug pa'i rlung dang /	
rdo'i char phab pa dang /	
gnas gtsang ma'i ris kyi lha rnams kyis byang chub	
sems dpa'i steng du lo ma las ma yin pa'i	
spyil bo mngon par sprul pas rdo'i char dang gdug	
pa'i rlung du bcas pa des byang chub sems @44a	
*// dpa' la cung zad kyang gnod par ma gyur to //	
bdud kyis bsams pa /	
bdag gis nam du yongs su bskor te 'dug /	
bsam gtan gyi tsher ma ni sgra yin gyis /	
byang chub kyi shing shel las byas par mngon par sprul la song ba dang /	
de'i lo ma rnams rtag par sgra 'byin pas de'i	
sems rtse gcig par mi 'gyur ro snyam du bsams	
nas / byang chub kyi shing shel las byas par mngon par sprul te /	
rna ba gtad nas bsgrims te bsdad pa na /	
byang chub kyi shing gi lo ma shel las byas	
pa rnams myur ba myur bar sgra 'byin par brtsams	
pas / bsam gtan gyi tsher ma ni sgra yin pas /	
byang chub sems dpas sems rtse gcig pa ma thob bo //	
gnas gtsang ma'i ris kyi lha rnams kyis bsams pa /	
shel las byas pa'i byang chub kyi shing gi lo	
ma rnams kyi sgras byang chub sems dpa' sems rtse	
gcig pa ma thob kyis thabs shig bsham par bya'o	
snyam ste / de nas de rnams kyis lo ma	
re re bzung na 'on kyang bdud kyi dpung de	
bzhin du gnas nas /	
gnas gtsang ma'i ris kyi lha rnams kyis bsams pa /	
bdud sdig can ni ring mo zhig tu byang chub	
sems dpa' la rnam par 'tshe bar 'gyur ro snyam	
du bsams nas bdud kyi dpung de khor yug gi	
pha rol tu 'phangs so //	
de nas byang chub sems dpa' bcom ldan 'das lteng	
rgyas nas 'bab chu chen po ne ranydza na'i 'gram	
byang chub kyi shing drung du bzhugs @44b te; rtag	
tu bya ba dang /	
'grus skyong dang ldan zhing /	
byang chub kyi phyogs dang mthun pa'i chos rnams la	
bsgom pa'i rnal 'byor gyi rjes su brtson pas bzhugs	
so // de nam gyi thun dang po la rdzu	
'phrul gyi yul shes pa mngon sum du bya ba'i	
mngon par shes pa la dgongs pa mngon du bzhag	
so // pa na / de rdzu 'phrul gyi yul	
rnam pa du ma nyams su myong bar mdzad de	
so // pa na / / 'di lta ste /	
gcig tu gyur cing mang por gyur la /	
mang por gyur cing gcig tu gyur pa dang /	
snang bar gyur cing mi snang bar gyur pa ye shes gzigs pas nyams su myong bar mdzad do //	
skus rtsig pa dang ri dang ra ba la yang thad kar gshegs par mdzad de /	
dper na nam mkha' la bya ba bzhin no //	
sa la yang steng du 'byung ba dang /	
ji zul mdzad de /	
dper na chu la bya ba bzhin no //	
chu'i rgyun la yang mi nyams par gshegs te /	
dper na sa la bya ba bzhin no //	
nam mkha' la yang skyil mo krung gis gshegs par mdzad de /	
dper na 'dab chags bya bzhin no //	
nyi ma dang zla ba gnyis 'di ltar rdzu 'phrul	
che ba 'di ltar gzigs brjid che ba yang phyag	
gis nom zhing nyug par mdzad cing tshangs pa'i 'jig	
rten gyi bar du sku'i dbang sgyur bar mdzad do	
// yang bdud kyis bsams pa; bsam gtan gyi tsher ma ni sgra yin pas /	
ma la bdag gis rgyang ring po kho nar 'dug la sgra dbyung bar bya'o snyam nas /	
des 'byung po bye ba phrag sum cu rtsa drug dang /	
'jigs pa chen po 'jigs @45a *//	
su rung ba'i sgra phyung ngo //	
byang chub sems dpas kyang de sgrib pa'i phyir dpag	
tshad bcu gnyis kyi bar du shing ka dam pa'i	
tshal sprul pas des na sgra de rdug pas mi	
grags so // byang chub sems dpas dgongs pa /	
ma la bdag gis lha'i rna ba shes pa mngon	
sum du bya ba'i mngon par shes pa la sems	
mngon du bzhag nas /	
des na lha dang mi rnams kyi sgra gang dang	
gang dag thos par 'dod pa de dag mnyan par	
bya'o snyam du dgongs nas /	
lha'i rna ba shes pa mngon du bya ba'i mngon par shes pa la dgongs pa bzhag pa na /	
de lha'i snyan rnam par dag pa mi rnams kyi las 'das pas /	
sgra gnyis po mi rnams kyi dang /	
mi ma yin pa rnams kyi dang /	
gang dag ring ba dang /	
gang dag nye ba yang gsan to //	
de nas byang chub sems dpas dgongs pa /	
bdud kyi 'khor 'byung po bye ba phrag sum cu	
rtsa drug las bdag la su dag ni gnod par	
sems / su dag ni ma yin zhes de dag ji ltar shes par bya snyam pa dang /	
de 'di snyam du dgongs te /	
sems kyi rnam grangs shes pa mngon sum du bya ba'i mngon par shes pa yin no snyam nas /	
de nam gyi gung thun la sems kyi rnam grangs	
shes pa mngon sum du bya ba'i mngon par shes	
pa la dgongs pa mngon du bzhag pa na /	
de'i thugs kyis sems can gzhan dag dang /	
gang zag gzhan dag gi rnam par rtog pa dang /	
rnam par dpyod pa'i yid ji lta ba @45b bzhin du rab tu mkhyen te /	
'dod chags dang bcas pa'i sems la 'dod chags dang	
bcas pa'i sems so zhes ji lta ba bzhin du	
rab tu mkhyen to //	
'dod chags dang bral ba'i sems la 'dod chags dang	
bral ba'i sems so zhes ji lta ba bzhin du	
rab tu mkhyen to //	
zhe sdang dang bcas pa dang /	
zhe sdang dang bral ba dang /	
gti mug dang bcas pa dang /	
gti mug dang bral ba dang /	
bsdus pa dang /	
rnam par g-yengs pa dang /	
zhum pa dang /	
rab tu 'dzin pa dang /	
rgod pa dang /	
mi rgod pa dang /	
nye bar ma zhi ba dang /	
nye bar zhi ba dang /	
mnyam par ma bzhag pa dang /	
mnyam par bzhag pa dang /	
ma bsgoms pa dang /	
bsgom pa dang /	
sems rnam par ma grol ba dang /	
rnam par grol ba zhes ji lta ba bzhin du rab tu mkhyen to //	
shin tu rnam par grol ba'i sems la shin tu	
rnam par grol ba'i sems so zhes ji lta ba	
bzhin du rab tu mkhyen to //	
de 'di snyam du dgongs te /	
bdud kyi mngag gzhug pa 'di rnams las su dag bdag dang /	
tshe rabs gzhan na mar 'brel ba'am /	
phar 'brel ba'am /	
su dag gshed ma'am /	
phyir rgol ba dang /	
dgrar gyur pa de dag ji ltar shes par bya snyam mo //	
de 'di snyam du dgongs te /	
sngon gyi gnas rjes su dran pa'i shes pa mngon	
sum du bya ba'i mngon par shes pa yin no	
snyam nas / de nam gyi gung thun la sngon	
gyi gnas rjes su dran pa'i shes pa mngon sum	
du bya ba'i mngon par shes pa la dgongs pa	
mngon du gzhag pa @46a *//	
na; des sngon gyi gnas rnam pa du ma rjes su dgongs te /	
'di lta ste /	
des skye ba gcig dang /	
gnyis dang /	
gsum dang /	
bzhi dang /	
lnga dang /	
drug dang /	
bdun dang /	
brgyad dang /	
dgu dang /	
bcu dang /	
nyi shu dang /	
sum cu dang /	
bzhi bcu dang /	
lnga bcu dang /	
skye ba brgya dang /	
skye ba stong dang /	
skye ba brgya phrag du ma dang /	
skye ba stong phrag du ma dang; skye ba brgya stong phrag du ma dang /	
'jig pa'i bskal pa dang /	
chags pa'i bskal pa dang /	
'jig pa dang /	
chags pa'i bskal pa dang /	
'jig pa'i bskal pa du ma dang /	
chags pa'i bskal pa du ma dang /	
'jig pa dang /	
chags pa'i bskal pa du ma rjes su dgongs te /	
bdag sngon sems can 'di dag gi nang na gnas pa na ming ni 'di zhes bya /	
rigs ni 'di zhes bya /	
rus ni 'di zhes bya /	
kha zas ni 'di lta bu zhig za za /	
bde ba dang /	
sdug bsngal ni 'di lta bu zhig nyams su myong /	
tshe ni 'di srid cig lon /	
yun ni 'di srid cig 'dug 'dug ;tshe 'di srid	
cig lon te gnas de nas bdag shi 'phos te	
/ che ge mo zhig tu skyes so //	
de nas kyang shi 'phos nas che ge mo zhig tu skyes so //	
de nas kyang shi 'phos nas 'dir skyes so zhes bya ba rnam pa dang bcas /	
yul phyogs dang bcas pas sngon gyi gnas rnam pa du ma rjes su dgongs so //	
de 'di snyam du dgongs te /	
bdud kyi mngag gzhug 'di @46b rnams las su dag ni ngan song du 'gro /	
su dag ni mi 'gro ba de dag ji ltar shes par bya snyam mo //	
de 'di snyam du dgongs te /	
'chi 'pho dang /	
skye ba shes pa mngon sum du bya ba'i mngon	
par shes pa yin no snyam ste de nam gyi	
thun tha ma la 'chi 'pho dang skye ba shes	
pa mngon sum du bya ba'i mngon par shes pa	
la dgongs pa mngon du bzhag pa na /	
de'i lha'i spyan rnam par dag pa mi rnams kyi las 'das pas gzigs na /	
sems can rnams kyi 'chi 'pho dang skye ba dang /	
kha dog bzang po dang kha dog ngan pa dang /	
dman pa dang gya nom pa dang /	
bde 'gro dang ngan 'gror 'gro ba'i sems can rnams	
las ji lta ba bzhin gyi rjes su 'gro ba	
/ ji lta ba bzhin du rab tu mkhyen te /	
shes ldan sems can 'di zhes bya ba 'di dag	
ni lus kyi nyes par spyod pa dang ldan; ngag	
dang yid kyi nyes par spyod pa dang ldan te	
/ 'phags pa rnams la skur pa 'debs pa log par lta ba ste /	
log par lta ba'i chos dang las yang dag par bslangs pa'i rgyus /	
rgyu de dang rkyen des lus zhig nas shi ba'i	
'og tu ngan song dang ngan 'gro log par ltung	
ba sems can dmyal ba rnams su skye bar 'gyur	
ro // shes ldan sems can 'di dag ni lus kyi legs par spyod pa dang ldan /	
ngag dang yid kyi legs par spyod pa dang ldan te /	
'phags pa rnams la skur pa mi 'debs shing yang dag par lta ba ste /	
yang dag par lta ba'i chos dang las yang dag @47a *//	
par blangs pa'i rgyus /	
rgyu de dang rkyen des lus zhig nas shi ba'i	
'og tu bde 'gro mtho ris kyi 'jig rten du	
lha dang mi rnams su skye bar 'gyur ro //	
de 'di snyam du dgongs te /	
shes ldan sems can 'di dag ni 'dod pa'i zag pa dang /	
srid pa'i zag pa dang /	
ma rig pa'i zag pas 'khor ba na 'khor ro //	
'di rnams kyi 'dod pa'i zag pa dang /	
srid pa'i zag pa dang /	
ma rig pa'i zag pa de ji ltar spang ba ji ltar shes par bya snyam mo //	
de 'di snyam du dgongs te /	
zag pa zad pa shes pa mngon sum du bya ba'i mngon par shes pa yin no snyam ste /	
de rtag tu byed pa dang /	
'grus skyong dang ldan zhing /	
byang chub kyi phyogs dang mthun pa'i chos rnams la	
bsgom pa'i rnal 'byor gyi rjes su brtson par gnas	
nas zag pa med pa'i shes pa mngon sum du	
bya ba'i mngon par shes pa la dgongs pa mngon	
du bzhag pa na /	
des 'di ni sdug bsngal 'phags pa'i bden pa'o //	
zhes ji lta ba bzhin du rab tu mkhyen to //	
'di ni sdug bsngal kun 'byung ba'o //	
'di ni sdug bsngal 'gog pa'o //	
'di ni sdug bsngal 'gog par 'gro ba'i lam 'phags	
pa'i bden pa'o zhes ji lta ba bzhin du rab	
tu mkhyen to // de de ltar shes shing de	
ltar mthong na 'dod pa'i zag pa las sems rnam	
par grol bar 'gyur zhing /	
srid pa'i zag pa dang /	
ma rig pa'i zag pa @47b las sems rnam par grol bar 'gyur ro //	
rnam par grol ba nas /	
bdag gi skye ba zad do //	
tshangs par spyod pa la brten to //	
bya ba byas so //	
'di las srid pa gzhan mi shes so zhes rnam	
par grol ba'i ye shes nyid mthong bar 'gyur ro	
// de ltar de na bcom ldan 'das byang chub mngon par rdzogs par sangs rgyas te /	
bya ba byas /	
byed pa byas nas me'i khams la snyoms par zhugs so //	
gang gi tshe byang chub sems dpas bdud kyi 'khor	
'byung po bye ba phrag sum cu rtsa drug byams	
pa'i mtshon gyis mngon du bcom nas bla na med	
pa'i ye shes brnyes pa'i tshe bdud sdig can gyi	
lag nas gzhu lhung /	
rgyal mtshan 'gyel /	
gnas kyang g-yos so //	
de nas bdud sdig can nam 'byung po'i 'khor bye	
ba phrag sum cu rtsa drug sdug bsngal zhing yid	
mi bde ba yid la gcags te /	
de nyid du mi snang bar gyur to //	
bdud kyi ris kyi lha rnams kyis grong khyer ser	
skya'i gzhir byang chub sems dpa' sh'akya thub pa ni	
dka' ba lo drug spyad nas /	
rdo rje'i gdan las 'dzegs te /	
rtsva'i gding ba la grongs so //	
zhes bsgrags pa gang yin pa des rgyal po zas	
gtsang btsun mo dang gzhon nu dang blon po'i tshogs	
dang / grong khyer ser skya na gnas pa'i skye	
bo'i tshogs dang bcas pas thos nas sdug bsngal chen	
dang / po dang / yid mi bde bas gdungs par gyur to //	
sa 'tsho ma dang /	
ri dvags skyes dang grags 'dzin ma yang byang chub sems dpa'i yon @48a *//	
tan rjes su dran nas brgyal te sa la 'gyel nas chus gtor ba las slar dbugs byung ngo //	
btsun mo'i spro bsring ba'i skye bo dag ni mig	
mchi mas gang la myur ba myur bar dbugs brdzangs	
shing / dal bu dal bus smre sngags 'don cing 'dug go /	
de dag sdug bsngal ba sangs rgyas la mngon par	
dad pa'i lha dga' ba skyes pa rnams kyis mthong	
nas / byang chub sems dpa' sh'akya thub pa ma nongs te /	
'di ltar des bla na med pa'i ye shes brnyes	
so zhes smras pa gang yin pa rgyal po zas	
gtsang ma 'khor dang bcas pa dang /	
ser skya'i skye bo'i tshogs kyis thos nas mchog tu dga' ba skyes so //	
bcom ldan 'das kyis bla na med pa'i ye shes	
brnyes pa na grags 'dzin ma la yang khye'u zhig	
btsas so // bdud rtsi zas kyi yang khye'u zhig btsas so //	
zla ba yang sgra gcan gyis zin to //	
de nas rgyal po zas gtsang gis phun sum tshogs pa de mthong nas /	
dga' ba dang mgu ba dang /	
rab tu dga' ba dang /	
rangs pa rgya chen po dang yid bde ba skyes par gyur to //	
des grong khyer ser skya'i gzhi rdo ba dang /	
gseg ma dang g-yo mo rnams bsal nas tsan dan gyi chus chag chag btab /	
shin tu dri zhim po'i pog phor nye bar bshams /	
dar gyi chun 'phyang mang po dpyangs /	
rgyal mtshan dang ba dan bsgrengs /	
me tog sna tshogs kyis dga' dga' ltar bkram nas	
grong khyer gyi sgo bzhi @48b dang; sum mdo rnams	
su yang sbyin gtong gi khang pa brtsigs so //	
de nas grong khyer gyi shar sgor dge sbyong dang bram ze spyod pa pa dang /	
kun tu rgyu dang /	
ngan pa dang /	
mgon med pa dang /	
bkren pa dang /	
phongs pa dang /	
slong mo pa rnams la sbyin pa dag gtong ngo //	
lho dang /	
nub dang /	
byang dang /	
dbus kyi sum mdo rnams su yang sbyin pa dag gtong /	
bsod nams dag byed do //	
grags 'dzin ma'i bu ming 'dogs par byed de /	
btsun mo'i 'khor gyi skye bos smras pa /	
'di btsas pa na zla ba sgra gcan gyis zin pas /	
de bas na khye'u yi ming sgra gcan zin zhes gdags so //	
zhes btags so //	
bdud rtsi zas kyi yang de bzhin du sbyin pa dag btang /	
bsod nams dag byas nas /	
khye'u yi ming cir gdags shes bu'i ming 'dogs par byed do //	
nye du dag gis smras pa /	
gang gi tshe 'di btsas pa na /	
grong khyer thams cad dga' bar gyur pas de'i phyir khye'u yi ming kun dga' bor gdags so //	
zhes btags so //	
rgyal po zas gtsang gis smras pa /	
grags 'dzin ma'i bu gang yin pa 'di ni sh'akya thub pa'i bu ma yin no zhes smras pa /	
grags 'dzin mas thos nas yi chad par gyur to //	
de nas des byang chub sems dpa'i pang tshad kyi	
pha bong la zhon nas rol pa'i rdzing 'gram du	
'dug ste / bden pa gsol pa btab pa /	
gal te 'di byang chub sems dpa' las skyes pa yin na /	
de bzhin du rdzing 'dir pha bong dang lhan cig 'phyo bar gyur /	
ci ste ma yin @49a *//	
na bying bar gyur cig ces smras nas chur bor ba dang /	
de shing bal gyi 'dab ma bzhin du pha bong dang lhan cig 'phyo bar brtsams so //	
rgyal po zas gtsang gis ya mtshan du gyur pa de thos nas /	
skye bo'i tshogs chen pos yongs su bskor te /	
byang chub sems dpa' rol pa'i rdzing 'gram du song nas /	
ji tsam na sgra gcan zin pa bzang po byang	
chub sems dpa'i pang tshad kyi pha bong la zhon	
nas shing bal gyi 'dab ma bzhin du chu na	
'phyo ba mthong ngo //	
mthong nas kyang dga' ba dang /	
mgu ba dang /	
rab tu dga' ba dang /	
rangs pa rgya chen po dang; yid bde ba skyes te /	
de ma thag tu rdzing der zhugs nas gzhon nu	
sgra gcan zin bzang po pang du blangs nas langs	
so // gang gi tshe bcom ldan 'das kyis bdud	
kyi 'khor 'byung po bye ba phrag sum cu rtsa	
drug byams pa'i mtshon gyis mngon du btul nas /	
bla na med pa'i ye shes brnyes pa de'i tshe	
sa chen po 'di shin tu g-yos par gyur to	
// 'jig rten 'di thams cad kyang snang ba rgya chen pos gsal bar gyur te /	
'di ltar 'jig rten dang 'jig rten gyi bar gyi	
mun pa mun nag smag tu gyur ba nyi ma	
dang zla ba 'di gnyis 'di ltar rdzu 'phrul che	
zhing 'di ltar mthu che ba'i snang bas snang ba	
nyams su ma myong ba gang yin pa de dag	
kyang de'i tshe snang brgya chen pos gsal bar gyur	
nas / der sems can gang dag skyes pa de	
rnams kyis snang ba des sems can @49b gcig gis	
nas / gcig mthong nas / shes ldan dag sems can gzhan dag kyang 'dir skyes pa lta zhig /	
shes ldan dag sems can gzhan zhig kyang 'dir skyes	
pa lta ci zhig ces ngo shes par gyur to	
// sdom la /	
'khor bzhi dang ni lang tsho dang //	
yab dang sras ni mjal ba dang //	
sh'akya de bzhin rang byung dang //	
dung skyong khyod la phyag 'tshal ba'o //	
de nas tshangs ris kyi lha gnyis shig tshangs pa'i	
'jig rten na 'dug pa 'di snyam du sems te	
/ sangs rgyas bcom ldan 'das lteng rgyas na chu	
klung ne ranydza na'i 'gram byang chub kyi shing drung	
na bzhugs te mngon par rdzogs par sangs rgyas nas	
ring por ma lon par me'i khams la snyoms par	
/ zhugs te / skyil mo krung gcig gis zhag bdun 'das par mdzad nas /	
de la sus kyang bsod snyoms ma phul gyi ma	
la bdag cag der song la tshigs su bcad pa	
re res mngon par bstod do snyam mo //	
de nas tshangs ris kyi lha de gnyis kyis 'di lta ste /	
skyes bu stobs dang ldan pa'i dpung ba bskums te brkyang pa'am /	
brkyangs ste bskum pa tsam gyis tshangs ris kyi lha	
gnyis tshangs ris kyi 'jig rten nas mi snang bar	
gyur te / bcom ldan 'das kyi spyan sngar phyin	
nas phyogs gcig tu 'dug ste tshangs ris kyi lha	
gnyis las gcig gis tshigs su bcad de gsol ba	
gyur te / / ded dpon g-yul las rnam par rgyal ba yi //	
sdig pa mi mnga' bzhengs shig 'jig rten gzigs //	
rin chen chos ni 'tshal bar 'gyur @50a *//	
mchis kyis //	
bde gshegs chos kyi mchog ni bshad du gsol //	
cig shos kyis kyang tshigs su bcad de gsol pa /	
nga rgyal bcom zhing g-yul las rnam rgyal ba //	
sdig pa mi mnga' bzhengs shig 'jig rten gzigs //	
bcom lnga lon pa'i dgung zla nya ba ltar //	
khyod kyi thugs ni shin tu rnam dag lags //	
zhes gsol nas de nyid du mi snang bar gyur to //	
de nas bcom ldan 'das ting nge 'dzin de las	
bzhengs nas de'i tshe tshigs su bcad de bka' stsal	
pa / 'jig rten 'dod pa'i bde gang dang //	
lha yul byung bde gang yin pa //	
sred pa zad pa'i bde de la //	
bcu drug char yang mi phod do //	
khur khyer ba ni sdug bsngal te //	
khur bor ba ni bde ba yin; ;khur ni lci ba rnams bor nas //	
gzhan dag blang bar mi bya'o //	
sred pa thams cad rnam spangs shing //	
'du shes thams cad zad nas ni //	
dngos po thams cad yongs shes na //	
slar yang sred par mi 'ong ngo //	
sangs rgyas bcom ldan 'das rnam par grol ba'i dga' ba dang /	
bde ba sku nyams su bstar bas /	
skyil mo krung gcig gis zhag bdun 'das par mdzad pa na /	
de la sus kyang bsod snyoms ma phul lo //	
de'i tshe tshong pa ga gon dang /	
bzang po gnyis shing rta lnga brgya tsam dang lhan cig dong @50b pa na /	
lam de nyid du zhugs par gyur to //	
de nas tshong pa ga gon dang bzang po'i sngon gyi grogs po dang /	
blon po dang nye du dang mdza' bshes su gyur	
pa'i lha zhig yod pa 'di snyam du sems te	
/ sangs rgyas bcom ldan 'das 'di ldeng rgyas na	
chu klung ne ranydza na'i 'gram byang chub kyi shing	
drung na bzhugs te /	
mngon par rdzogs par sangs rgyas nas ring po ma	
lon par rnam par grol ba'i dga' ba dang be	
ba sku nyams su bstar nas /	
skyil mo krung gcig gis zhag bdun 'das par mdzad par /	
de la sus kyang bsod snyoms ma phul gyis /	
de la tshong pa ga gon dang bzang po gnyis	
kyis der thog mar bsod snyoms 'bul du bcug na	
/ de ni tshong pa ga gon dang bzang po de gnyis kyi yun ring po'i don dang /	
phan pa dang bde bar 'gyur gyis /	
ma la bdag rang gis 'di gnyis 'di lta ste /	
bcom ldan 'das la bsod snyoms 'bul du gzhug pa'i phyir brtson par bya'o snyam nas /	
de nas lha des shing rta dang /	
tshong pa thams cad snang ba rgya chen pos gsal ba byas nas /	
tshong pa ga gon dang bzang po la 'di skad ces smras so //	
tshong pa tshong pa dag sangs rgyas bcom ldan 'das	
'di lteng rgyas na chu klung ne ranydza na'i 'gram	
na byang chub kyi shing drung na bzhugs te /	
mngon par rdzogs par sangs rgyas nas ring po ma lon par rnam par grol ba'i dga' ba dang /	
bde ba sku nyams su bstar ba na /	
skyil mo krung gcig gis zhag bdun 'das @51a *//	
par mdzad de /	
de la sus kyang bsod snyoms ma phul gyis /	
de la khyed kyis der thog mar bsod snyoms phul na /	
de ni khyed kyi yun ring po'i don dang /	
phan pa dang bde par 'gyur ro zhes smras nas /	
lha de de nyid du mi snang bar gyur to //	
de nas tshod pa ga gon dang bzang po gnyis 'di snyam du sems te /	
sangs rgyas ni mchog ma yin pa ma yin la /	
chos bshad pa yang mchog ma yin pa ma yin te /	
gang gi phyir 'di ltar lhas kyang 'di lta ste /	
bcom ldan 'das de la bsod snyoms 'bul ba'i phyir brtson par byed do snyam du bsams nas /	
sbrang rtsi dang lde gu mang du khyer nas bcom	
ldan 'das gang na ba der dong nas phyin pa	
dang / bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
phyogs gcig tu 'dug nas /	
tshong pa ga gon dang bzang pos bcom ldan 'das la 'di skad ces gsol to //	
btsun pa bcom ldan 'das kyi ched du 'dir bdag	
gis sbrang rtsi dang lde gu mang du 'tshal te	
mchis kyis / bcom ldan 'das thugs brtse bar nye bar bzung ste /	
'di bzhes su gsol /	
de nas bcom ldan 'das 'di snyam du dgongs te /	
gal te bdag gi phyag gis bsod snyoms bzhes na	
dper na mu stegs can bzhin du gyur pas de	
ni bdag gi cha ma yin gyis /	
@51b ma la bdag gis sngon gyi yang dag par	
rdzogs pa'i sangs rgyas rnams kyis srog chags rnams la	
phan pa'i phyir bsod snyoms gang du bzhes pa bsam	
par bya'o snyam pa na /	
bcom ldan 'das la lha rnams kyis gsol pa /	
btsun pa sngon gyi yang dag par rdzogs pa'i sangs	
rgyas rnams kyis srog chags rnams la phan par bgyi	
ba'i slad du lhung bzed du bsod snyoms bzhes lags	
so // bcom ldan 'das kyis kyang dgongs shing ye	
shes gzigs pa bskyed na sngon gyi sangs rgyas bcom	
ldan 'das rnams kyis srog chags rnams la phan pa'i	
phyir bsod snyoms lhung bzed du bzhes par gyur nas	
so // / de nas bcom ldan 'das la lhung bzed kyis lhung bzed kyi dgos pa byung ngo //	
de nas rgyal po chen po bzhis /	
bcom ldan 'das la lhung bzed kyis lhung bzed kyi dgos pa byung bar rig nas /	
ri brag can zhig la rdo las byas pa'i lhung	
bzed mi ma yin pas byas shing mi ma yin	
pas zin par byas la gsal ba gtsang ma dri	
ma med pa bzhi khyer te /	
bcom ldan 'das gang na ba der dong nas phyin pa dang /	
bcom ldan 'das kyis zhabs gnyis la mgo bos phyag byas nas phyogs gcig tu 'dug go /	
phyogs gcig tu 'dug nas rgyal po chen po bzhis /	
bcom ldan 'das la 'di skad ces gsol to //	
btsun pa bcom ldan 'das @52a *//	
la lhung bzed kyis lhung bzed kyi mkho ba byung bar bdag cag gis 'tshal nas /	
ri brag can zhig la rdo'i las rdo'i lhung bzed mi ma lags pas bgyis shing /	
mi ma lags pas legs par bgyis pa gsal ba /	
gtsang ma dri nga ba ma mchis pa bzhi 'dir 'tshal te /	
mchis na bcom ldan 'das thugs brtse ba nye bar bzung ste 'di bzhes su gsol /	
de nas bcom ldan 'das 'di snyam du dgongs te	
gal te bdag gis rgyal po chen po gcig las	
lhung bzed gcig bzhes na gsum gyi sems mi dga'	
bar 'gyur ro // gal te gnyis las na ni gnyis kyi sems mi dga' bar 'gyur ro //	
gal te gsum las na ni gcig gi sems mi dga' bar 'gyur gyi /	
ma la bdag gis rgyal po chen po bzhi las	
lhung bzed bzhi bzhes la lhung bzed gcig tu byin	
gyis brlab par bya'o snyam nas /	
de nas bcom ldan 'das kyis rgyal po chen po bzhi las lhung bzed bzhi bzhes te /	
lhung bzed gcig tu byin gyis brlabs so ////	
'dul ba gzhi /	
bam po gya drug pa /	
de nas bcom ldan 'das kyis tshong pa ga gon	
dang bzang po las srog chags rnams la phan pa'i	
phyir bsod snyoms bzhes so //	
de nas bcom ldan 'das kyis tshong ba ga gon	
dang bzang po la 'di skad ces bka' stsal pa	
/ tshong pa dag khyed tshur sangs rgyas la skyabs @52b su deng zhig /	
chos la skyabs su deng zhig /	
ma 'ongs pa'i dus na 'byung bar 'gyur ba'i dge	
'dun zhes bya ba gang yin pa de la yang	
skyabs su deng zhig /	
btsun pa bdag cag sangs rgyas la skyabs su mchi'o //	
chos la skyabs su mchi'o //	
ma 'ongs pa'i dus na 'byung bar 'gyur pa'i dge	
'dun gang lags pa de la yang skyabs su mchi'o	
// de nas bcom ldan 'das kyis tshong pa ga	
gon dang bzang po'i sbyin pa de la rjes su	
yi rang bas rjes su yi rang bas rjes su	
yi rang bar mdzad de /	
gang gi don du sbyin pa btang //	
de yi don du 'gyur pa ste //	
bde ba'i don du sbyin btang na //	
de nas bde bar 'gyur pa yin //	
bsod nams rnam smin bde ba dang /	
bsam pa yang ni 'grub par 'gyur //	
myur du zhi ba dam pa yi //	
mya ngan 'das par rtogs par 'gyur //	
pha rol las byung gnod pa ni //	
lha dang bdud kyi rigs dag gis //	
bsod nams kho na byed pa na //	
bar chad bya bar mi nus so //	
gal te 'phags pa'i shes rab phyir //	
gtong ldan de ni 'bad byed na //	
sdug bsngal tha mar byed pa dag /	
rnam par mthong zhing reg par 'gyur //	
de nas tshong pa ga gon dang bzang po /	
bcom ldan 'das kyis bka' stsal pa la mngon par dga' ste /	
rjes su yi rangs nas /	
bcom ldan 'das kyi zhabs gnyis la ma go bos phyag byas te /	
bcom ldan 'das kyi spyan snga nas dong ngo //	
de nas bcom ldan 'das kyis tshong pa ga gon dang bzang po las bsod snyoms bzhes nas /	
chu klung ne ranydza na'i 'gram @53a *//	
gang na ba der gshegs te byon nas /	
chu klung ne ranydza na'i 'gram du bzhugs te /	
zhal zas kyi bya ba mdzad do //	
de nas sbrang rtsi yang rlung slong la lde gu	
yang rlung slong bas de na; bcom ldan 'das rlung	
nad kyi snyun gyis thebs so //	
de nas bdud sdig can gyis /	
bcom ldan 'das rlung nad kyi snyun gyis thebs par rig nas /	
bcom ldan 'das gang na ba der song ste phyin pa dang /	
bcom ldan 'das la 'di skad ces gsol to //	
bcom ldan 'das yongs su mya ngan las 'da' ba'i dus la bab lags so //	
bde bar gshegs pa yongs su mya ngan las 'da' ba'i dus la bab lags so //	
de nas bcom ldan 'das 'di snyam du dgongs te /	
'di lta ste dkrugs pa'i las kyi phyir bdud sdig	
can 'di nye bar 'ongs so snyam du dgongs nas	
/ bdud sdig can la 'di skad ces bka' stsal to //	
sdig can ji srid nga'i nyan thos mkhas pa gsal ba yid gzhungs pa /	
pha rol gyi ni rtsod pa byung zhing byung ba	
rnams chos bzhin gyis tshar gcod nus pa rang gi	
smra ba gsal bar byed nus pa'i dge slong dang	
/ dge slong ma dang /	
dge bsnyen dang /	
dge bsnyen ma rnams byung bar ma gyur pa dang /	
nga'i tshangs par spyod pa rgya chen po /	
skye bo mang po dang /	
lha dang mi'i bar la rgya cher yang dag par	
rdzogs par rab tu ma bstan gyi bar du nga	
yongs su mya ngan las mi 'da' 'o //	
de nas bdud sdig can 'di snyam du sems te /	
kye ma'o dge sbyong go'u ta @53b ma ni yongs	
su mya ngan las 'da' mi 'dod snyam du bsams	
/ sdug bsngal zhing yid mi bde la 'gyod pas de nyid du mi snang bar gyur to //	
de nas lha rnams kyi dbang po brgya byin gyis	
bcom ldan 'das rlung nad kyi snyun gyis thebs par	
rig nas shing dzambu zhes bya bas dzambu gling du	
btags pa gang yin pa de dang ha cang yang	
mi ring ba zhig na /	
aa ru ra chen po'i tshal yod de /	
de nas kha dog dang dri dang ro dang ldan pa'i aa ru ra blangs nas /	
bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag	
byas te phyogs gcig tu 'khod do; ;phyogs gcig tu	
'dug nas / lha rnams kyi dbang po brgya byin	
gyis bcom ldan 'das la 'di skad ces gsol to	
'dug nas / // btsun pa bcom ldan 'das bser	
ma'i snyun nad kyi snyun gyis thebs par bdag gis	
'dug nas / // 'tshal nas / shing 'dzam bu	
zhes bgyi bas 'dzam bu'i gling du btags pa gang	
lags pa de dang ha cang yang mi ring ba	
'dug nas / // 'tshal nas / na / aa ru ra chen po'i tshal mchis te /	
de nas bdag gis kha dog dang dri dang ror	
ldan pa'i aa ru ra 'dir 'tshal te mchis kyis	
/ de bcom ldan 'das gsol cig /	
bcom ldan 'das kyis de gsol pa dang /	
bser ma dang mthun par 'gyur zhing bser ma'i snyun nye bar zhi bar 'gyur ro //	
bcom ldan 'das kyis de gsol pa dang /	
rlung dang mthun par gyur nas /	
rlung nad kyi snyun nye bar zhi bar gyur to //	
de nas bcom ldan 'das shin tu bzod cing lhag par 'tsho @54a *//	
par gyur to //	
de nas bcom ldan 'das ji tsam dgyes kyi bar du byang chub kyi shing drung du bzhugs nas /	
klu'i rgyal po btang bzung gi gnas gang na ba der gshegs te byon nas /	
shing zhig gi drung du brten te /	
skyil mo krung bcas nas sku drang por bsrang ste	
dran pa mngon du phyogs par bzhag nas bzhugs so	
// de'i tshe klu'i rgyal po btang bzung gi gnas	
su zhag bdun du dus ma yin pa'i sprin chags	
// par gyur to // de nas klu'i rgyal po	
btang bzung gis zhag bdun du dus ma yin pa'i	
sprin chags par rig nas gnas nas mngon par 'phags	
te; bcom ldan 'das zhag bdun po 'di la bser	
bar 'gyur du 'ong /	
tsha ba dang /	
sbrang ma dang sha sbrang dang /	
rlung dang nyi ma dang sdig sbrul gyi reg pas	
sku la gnod par 'gyur du 'ong zhes lus kyis	
bcom ldan 'das la lan bdun du dkris te /	
steng du mgo'i gdengs ka chen po byas nas 'dug go /	
de nas klu'i rgyal po btang bzung gis zhag bdun	
gyi dus ma yin pa'i sprin chags pa med par	
rig nas / bcom ldan 'das kyi sku las lus phral te /	
dpung rgyan dang /	
rna rgyan dang /	
phreng ba dang /	
rgyan sna tshogs dang /	
byug pas byugs nas /	
bcom ldan 'das gang na ba der logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dgung bdun po 'di la bser bar ma gyur tam /	
tsha ba dang sbrang ma dang sha sbrang dang /	
bser @54b ma dang /	
gdugs dang sdig sbrul gyi gnod pas sku la reg par ma gyur tam /	
de nas bcom ldan 'das kyis de'i tshe tshigs su bcad de bka' stsal pa /	
dben pa'i dga' ba bden pa yin //	
chos thos pa la lta ba dang //	
srog chags rnams la sdom pa yis //	
'jig rten 'tshe ba med pa bde //	
'jig rten 'dod chags bral ba dang //	
'dod chags rnams las rgal ba bde //	
nga 'o nga rgyal thul ba gang //	
de nyid bde ba'i dam pa yin //	
de nas bcom ldan 'das ji tsam bzhed kyi bar	
du klu'i rgyal po btang bzung gi gnas na bzhugs	
nas / byang chub kyi snying po gang na ba der gshegs te byon pa dang /	
rtsva'i gding ba bshams pa nyid la skyil mo krung bcas sku drang por bsrangs nas /	
dran pa mngon du phyogs par bzhugs te /	
skyil mo krung gcig gis zhag bdun 'das par mdzad cing /	
rten cing 'brel bar 'byung ba'i yan lag bcu gnyis po lugs dang mthun pa dang /	
lugs dang mi mthun pa 'di nyid la gzigs par mdzad de /	
'di lta ste /	
'di yod pas 'di yod /	
'di skyes pas 'di skye ba 'di lta ste /	
ma rig pa'i rkyen gyis 'du byed /	
'du byed kyi rkyen gyis rnam par shes pa /	
rnam par shes pa'i rkyen gyis ming dang gzugs //	
ming dang gzugs kyi rkyen gyis skye mched drug; ;skye mched drug gi rkyen gyis reg pa /	
reg pa'i rkyen gyis tshor ba /	
tshor ba'i rkyen gyis sred pa /	
sred pa'i rkyen gyis len pa /	
len pa'i rkyen gyis srid pa /	
srid pa'i rkyen gyis skye ba /	
@55a *// skye ba'i rkyen gyis rga shi dang /	
mya ngan dang /	
sme sngags 'don pa dang /	
sdug bsngal ba dang /	
yid mi bde ba dang /	
'khrug pa rnams 'byung bar 'gyur te /	
de ltar sdug bsngal gyi phung po chen po 'ba' zhig po 'di 'byung bar 'gyur ro //	
'di lta ste /	
'di med na 'di med la /	
'di 'gags pas 'di 'gag par 'gyur te /	
'di lta ste /	
ma rig pa 'gags pas 'du byed 'gag /	
'du byed 'gags pas rnam par shes pa 'gag /	
rnam par shes pa 'gags pas ming dang gzugs 'gag /	
ming dang gzugs 'gags pas skye mched drug 'gag /	
skye mched drug 'gags pas reg pa 'gag /	
reg pa 'gags pas tshor ba 'gag /	
tshor ba 'gags pas sred pa 'gag /	
sred pa 'gags pas len pa 'gag /	
len pa 'gags pas srid pa 'gag /	
srid pa 'gags pas skye ba 'gag /	
skye ba 'gags pas rga shi dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang; 'khrug pa rnams 'gag par 'gyur te /	
de ltar sdug bsngal gyi phung po chen po 'ba' zhig po 'di 'gag par 'gyur ro //	
de nas bcom ldan 'das kyis zhag bdun po de nyid 'das par mdzad nas /	
ting nge 'dzin de las bzhengs te /	
de'i tshe tshigs su bcad de bka' stsal pa /	
gang tshe chos 'di dag ni skyed byed pa'i //	
brtson 'grus ldan pa'i bsam gtan tshangs pa yin //	
gang @55b tshe chos rnams rgyu dang bcas shes pas //	
de nas de yi som nyi thams cad 'bral //	
gang tshe chos 'di dag ni skyed byed pa'i //	
brtson 'grus ldan pa'i bsam gtan tshangs pa yin //	
gang tshe sdug bsngal rgyu dang bcas shes pa //	
de nas de yi som nyi thams cad 'bral //	
gang tshe chos 'di dag ni skyed byed pa'i //	
brtson 'grus ldan pa'i bsam gtan tshangs pa yin //	
gang tshe tshor ba zad pa thob 'gyur ba //	
de nas de yi som nyi thams cad 'bral //	
gang tshe chos 'di dag ni skyed byed pa'i //	
brtson 'grus ldan pa'i bsam gtan tshangs pa yin //	
gang tshe rkyen rnams zad pa thob nas ni //	
de nas de yi som nyi thams cad 'bral //	
gang tshe chos 'di dag ni skyed byed pa'i //	
brtson 'grus ldan pa'i bsam gtan gtan tshangs pa yin //	
gang tshe zag pa zad pa thob gyur nas;/	
de nas de yi som nyi thams cad 'bral //	
gang tshe chos 'di dag ni skyed byed pa'i //	
brtson 'grus ldan pa'i bsam gtan tshangs pa yin //	
'jig rten kun tu snang bar 'dug pa ni //	
ji ltar nyi ma bar snang shar ba bzhin //	
gang tshe chos 'di dag ni skyed byed pa'i //	
brtson 'grus ldan pa'i bsam gtan tshangs pa yin //	
bdud kyi sde rnams rnam par bcom ldan gnas te //	
sangs rgyas kun tu sbyor las rnam par grol //	
de nas bcom ldan 'das 'di snyam du dgongs te /	
bdag gis chos zab mo zab par snang ba mthong	
bar dka' zhing khong du chud par dka' ba rtog	
ge pa rnams kyi rtog ge'i spyod @56a *//	
yul ma yin pa /	
zhib mo mdzangs pa'i mkhas pa dang /	
rig pas rnam par shes pa bya ba rtogs te de bdag gis gzhan la smras kyang /	
gzhan gyis de mi shes pas /	
des bdag dub par 'gyur /	
ngal bar 'gyur /	
sems la spro ba med par kho nar 'gyur bar zad pas /	
ma la bdag gcig pu dgon pa'i nags stug por	
mthong ba'i chos la bde bar gnas pa'i rnal 'byor	
la rjes su brtson pas gnas par bya'o snyam ste	
/ de nas bcom ldan 'das thugs las chung dus	
bzhugs pa la thugs gzhol bar mdzad cing chos 'chad	
pa la ma yin no //	
de nas tshangs pa mi mjed kyi bdag po 'di snyam du sems te /	
kye ma'o 'jig rten 'di ma rung ba'o //	
kye ma'o 'jig rten 'di ma rung ste /	
gang gi phyir de ltar brgya lam na lan 'ga'	
de bzhin gshegs pa dgra bcom pa yang dag par	
rdzogs pa'i sangs rgyas 'jig rten du byung ba ni	
/ dper na au dum wa ra'i me tog bzhin no //	
bcom ldan 'das de da ltar thugs las chung ngus	
bzhugs pa la thugs gzhol bar mdzad cing chos 'chad	
pa la ni ma yin pas /	
ma la bdag der song la de la gsol ba gdab bo snyam mo //	
de nas tshangs pa mi mjed kyi bdag pos dper	
na skyes bu stobs dang ldan pa'i dpung pa bskums	
nas brkyang pa'am / brkyangs nas bskum pa tsam gyis	
tshangs pa mi mjed @56b kyi bdag po tshangs pa'i	
'jig rten nas mi snang bar byas te /	
bcom ldan 'das kyi spyan sngar 'dug go /	
de nas tshangs pa mi mjed kyi bdag pos de'i tshe tshigs su bcad de gsol pa /	
ma ga dhar ni sngon chad chos byung ba //	
dag pa ma lags dri mar bcas pas rtogs //	
bdud rtsi chos kyi sgo ni phye mdzod la //	
dri ma med pas rtogs pas bshad pa mdzod //	
bcom ldan 'das kyis bka' stsal pa /	
tshangs pa da ni tshegs chen gyis //	
skyon rnams bcom nas rtogs gyur pa //	
srid dang chags pas dkris rnams kyis //	
chos 'di legs par rtogs mi 'gyur; ;rgyun las zlog phyogs 'gro ba'i lam //	
zab cing shin tu mthong dka' ba //	
mun pa'i phung pos bsgribs pa yi //	
'dod chags zhen pas mthong mi 'gyur //	
btsun pa 'jig rten du skyes shing 'jig rten du rgas pa'i sems can rnams la /	
dbang po rnon po dang /	
dbang po 'bring po dang /	
dbang po rtul po dang /	
drang sla ba dang /	
gdul sla ba dang /	
nyon mongs chung ba dang /	
rdul chung ba'i rigs mchis te /	
de dag gis dam pa'i chos ma thos na yongs su nyams par 'gyur lags so //	
btsun pa dper na /	
autpa la'am /	
padma'am /	
ku mu ta'am /	
padma dkar po dag chab nas skyes shing chab nas chen por gyur te /	
chab nas 'phags te mchis pa la kha cig ni chab dang mnyam /	
kha cig ni chab kyi nang du nub cing mchis @57a *//	
pa de bzhin du /	
btsun pa 'jig rten du skyes shing 'jig rten du	
rgas pa'i sems can rnams la yang dbang po rnon	
po dang / dbang po 'bring po dang /	
dbang po rtul po dang /	
drang sla ba dang /	
gdul sla ba dang /	
nyon mongs pa chung ba dang /	
rdul chung ba'i rigs mchis te /	
de dag gis dam pa'i chos ma thos na yongs su nyams par gyur pas /	
chos rin po che 'tshal bar 'gyur ba mchis kyis /	
bcom ldan 'das chos bshad du gsol /	
bde bar gshegs pa chos bshad du gsol /	
de nas bcom ldan 'das 'di snyam du dgongs te /	
ma la nga nyid kyi sangs rgyas kyi spyan gyis 'jig rten la blta bar bya'o snyam nas /	
de nas bcom ldan 'das nyid kyi sangs rgyas kyi spyan gyis 'jig rten la gzigs te /	
bcom ldan 'das nyid kyi sangs rgyas kyi spyan gyis 'jig rten la gzigs pa dang /	
'jig rten du skyes shing 'jig rten du rgas pa'i sems can rnams la dbang po rnon po dang /	
dbang po 'bring po dang /	
dbang po rtul po dang /	
drang sla ba dang gdul sla ba dang /	
nyon mongs pa chung ba dang /	
rdul chung ba'i rang bzhin yod de /	
de dag dam pa'i chos ma thos na yongs su nyams par 'gyur ba gzigs so //	
gzigs nas kyang sems can rnams la thugs rje chen po gzhol bar gyur to //	
de nas bcom ldan 'das kyis de'i tshe tshigs su bcad de bka' stsal pa /	
bdud rtsi sgo mo dag ni dbye @57b bar byas //	
nyan par su 'dod som nyi sol cig dang //	
tshangs pa mi rnams la ni gya nom chos //	
klan ka mi btsal mdo tsam bshad par bya //	
de nas tshangs pa mi mjed kyi bdag po 'di snyam du sems te /	
kye bcom ldan 'das kyis chos bshad par 'gyur ro //	
kye bde bar gshegs pas chos bshad par 'gyur ro snyam du rig nas dga' ba dang /	
mgu ba dang mchog tu dga' ba dang /	
dga' ba rgya chen po dang yid bde ba skyes nas /	
bcom ldan 'das kyi zhabs gnyis la mgo bos phyag byas te /	
bcom ldan 'das la lan gsum bskor ba byas nas /	
de nyid du mi snang bar gyur to //	
de nas bcom ldan 'das 'di snyam du dgongs te /	
ngas su la thog mar chos bshad snyam mo //	
de nas bcom ldan 'das 'di snyam du dgongs te /	
ma la ngas sgyu rtsal shes kyi bu ring du	
'phur de la thog mar chos bshad par bya ste	
/ de ni nga'i thog ma'i slob dpon kho na yin bzhin du rjed pa'i dam pas rjed cing /	
mchod pa'i dam pas mchod la /	
rtogs pa dam pa dag la yang yid rangs shing dad par gyur pa yin no snyam mo //	
bcom ldan 'das la lha rnams kyis gsol pa /	
btsun pa sgyu rtsal shes kyi bu ring du 'phur gum nas dgung bdun lon lags so //	
bcom ldan 'das kyis kyang dgongs pa la zhugs te /	
ye shes gzigs pa bskyed na sgyu rtsal shes kyi	
bu ring du 'phur shi nas zhag bdun lon no	
// de nas bcom ldan 'das 'di snyam du dgongs @58a *//	
te; ae ma'o sgyu rtsal shes kyi bu ring du	
'phur shi ba de ni te bor ma stes te	
/ ae ma'o sgyu rtsal shes kyi bu ring du	
'phur shi ba de ni shin tu te bor ma	
/ stes te / chos 'dul ba 'di ma thos so //	
gal te des chos 'dul ba 'di thos nas shes par 'gyur ba zhig snyam mo //	
de nas bcom ldan 'das 'di snyam du dgongs te /	
ma la ngas thog mar su zhig la chos bshad snyam mo //	
de nas bcom ldan 'das 'di snyam du dgongs te /	
ma la ngas rangs byed kyi bu lhag spyod de la thog mar chos bshad par bya ste /	
de ni nga'i thog ma'i slob dpon kho na yin	
bzhin du rjed pa'i dam pas rjed cing mchod pa'i	
dam pas mchod la rtogs pa dam pa dag la	
yang yi rangs shing dad par gyur to snyam mo	
// bcom ldan 'das la lha rnams kyis gsol pa /	
btsun pa rangs byed kyi bu lhag spyod ma dang gsum srod la gum lags so //	
bcom ldan 'das kyis kyang dgongs pa la zhugs te /	
ye shes gzigs pa bskyed na /	
rangs byed kyi bu lhag spyod srod la shi bar gyur to //	
de nas bcom ldan 'das 'di snyam du dgongs te /	
ae ma'o rangs byed kyi bu lhag spyod shi ba de ni te bor ma stes te /	
ae ma'o rangs byed kyi bu lhag spyod shi ba de ni shin tu te bor ma stes te /	
'dul ba 'di ma thos so //	
gal te des chos 'dul ba 'di thos na shes par 'gyur ba zhig snyam mo //	
de nas bcom ldan 'das 'di snyam du dgongs te /	
ma la ngas thog @58b mar su zhig la chos bshad snyam mo //	
de nas 'di snyam du dgongs te /	
ma la ngas lnga sde'i dge slong de rnams la thog mar chos bshad par bya ste /	
de dag gis nga sngon sdug bsngal sbong ba'i rnal 'byor gyi rjes su brtson par gnas pa na /	
bla ma dang gus pa dang /	
sdug pa dang bcas pas gnas pa yin no snyam mo //	
de nas bcom ldan 'das 'di snyam du dgongs te /	
lnga sde'i dge slong rnams da ltar gang na 'dug snyam nas /	
bcom ldan 'das kyis lha'i spyan rnam par dag pa	
mi rnams kyi las 'das pas lnga sde'i dge slong	
rnams w'a ra n'a si na drang srong sma ba	
ri dvags kyi nags na 'khod pa gzigs so //	
gzigs nas kyang ci tsam bzhed kyi bar du byang chub kyi drung du zhugs nas /	
w'a ra n'a si'i ka shi'i grong rdal gang na ba der rgyu zhing gshegs so //	
de'i tshe kun tu 'tsho nyer 'gro lam de nyid du zhugs par gyur te /	
kun tu 'tsho nyer 'gros bcom ldan 'das lam nas gshegs pa mthong ngo //	
mthong nas kyang 'di skad ces gsol to //	
dge sbyong go'u ta ma khyod kyi dbang po rnams ni dvangs //	
bzhin gyi mdog ni yongs su dag /	
pags pa'i mdog ni gsal na /	
tshe dang ldan pa go'u ta ma khyod kyi ston pa ni gang /	
khyod su las brten te rab tu byung /	
khyod su'i chos la dga'/	
bcom ldan 'das kyis de'i tshe tshigs su bcad de bka' stsal pa /	
nga dang 'dra ba yod min pas //	
nga la slob dpon 'ga' med do //	
'jig rten sangs rgyas nga gcig pu //	
yang @59a *//	
dag byang chub dam pa thob //	
thams cad zil gnon 'jig rten kun mkhyen la //	
'di ni chos kun gyis ni nga ma gos //	
thams cad spangs shing sred bral rnam grol te;/	
rang gis mngon par shes na su la brten //	
de bzhin gshegs pa lha mi'i ston pa po //	
thams cad mkhyen pa'i stobs ni kun ldan pas //	
nyid kyis byang chub rtogs nas rab gsungs pa //	
mi mnyam mtshungs pa med na su la brten //	
nga ni 'jig rten dgra bcom ste //	
'jig rten bla med nga yin pas //	
lha dang bcas pa'i 'jig rten na //	
nga ni rgyal ba bdud zil gnon //	
tshe dang ldan pa go'u ta ma /	
rgyal ba zhes gsung ngam /	
gang gis zag pa zad thob pa //	
rgyal ba nga 'drar shes par bya //	
sdig pa'i chos ni ngas bcom pas; ;de bas nyer 'gro nga rgyal ba'o //	
tshe dang ldan pa go'u tam gang du bzhud /	
w'a ra n'a sir gshegs nas ni //	
ngas ni chos kyi rnga brdung zhing //	
'jig rten na ma bskor gang yin pa'i; ;chos kyi 'khor lo rab tu bskor //	
'jig rten chags las rgal ba yi //	
kun mkhyen sangs rgyas zhi gyur pa //	
'jig rten bsgral ba ma byas par //	
skyes bu dam pa grags mi srid //	
tshe dang ldan pa go'u ta ma rgyal ba legs so zhes gsol nas /	
kun tu 'tsho nyer 'gro lam nas song ngo //	
de nas bcom 'das yul ka shi'i ljongs rgyu zhing	
@59b gshegs pa na w'a ra n'a sir byon to	
// de'i tshe lnga sde'i dge slong rnams w'a ra	
n'a si na drang srong smra ba ri dvags kyi	
nags na 'khod do //	
lnga sde'i dge slong rnams kyis /	
bcom ldan 'das rgyang ring po kho na nas mthong ngo //	
mthong nas kyang phan tshun nas ched du bsams te legs pa 'dug nas khrims su bcas pa /	
shes ldan dag dge sbyong go'u ta ma mi brtan pa /	
bya ba mang ba /	
mang pos 'tsho ba /	
spong ba nyams pa de da 'bras chan dang zan	
dron gyi kha zas la mang du za zhing lus	
mar sar dang til mar gyis byugs nas chu 'jam	
pos lus khrus byed cing 'ong gis da bdag cag	
gi drung du 'ongs pa dang /	
de la smra bar mi bya /	
phyag mi bya /	
ldang bar mi bya /	
langs te stan bstab par mi bya'o //	
gzhan du na stan nar ma kho na bting la tshig 'di skad ces /	
tshe dang ldan pa go'u ta ma stan yod kyis /	
ji ste 'dod na 'dug cig ces brjod par bya'o zhes khrims bcas so //	
bcom ldan 'das ji lta ji ltar lnga sde'i dge	
slong rnams la gzigs pa'i phyir nye bar gshegs pa	
de lta de ltar lnga sde'i dge slong rnams bcom	
ldan 'das kyi gzi brjid dang /	
dpal dang bkur sti ma bzod nas stan las langs te /	
kha cig ni bcom ldan 'das kyi ched du gdan shom mo //	
kha cig ni zhabs bkrus pa'i chu dang /	
zhabs kyi rten dag mtha' gcig tu 'jog par byed do //	
kha cig ni bsu ste na bza' chos gos dag	
blangs nas 'di skad ces shes ldan go'u ta ma	
tshur spyon / shes ldan @60a *//	
go'u ta ma byon pa legs so //	
shes ldan go'u ta ma stan bshams pa nyid la bzhugs shig ces zer ro //	
de nas bcom ldan 'das 'di snyam du dgongs te /	
kye ma skyes bu blun po 'di rnams kyis khrims bcas nas /	
rang gis bshig go snyam du mkhyen nas gdan bshams pa nyid la bzhugs so //	
de nas lnga sde'i dge slong rnams lhag par yang bcom ldan 'das kyi mtshan nas brjod /	
gdung nas brjod /	
tshe dang ldan pas brjod pa kun tu brjod par byed do //	
de nas bcom ldan 'das kyis lnga sde'i dge slong rnams la bka' stsal pa /	
dge slong dag khyed lhag par yang de bzhin gshegs pa'i mtshan nas brjod pa dang /	
gdung nas brjod pa dang /	
tshe dang ldan pas brjod pa kun tu ma brjod cig /	
khyed la yun ring por gnod pa dang /	
phan pa ma yin pa dang /	
sdug bsngal bar 'gyur ro //	
de ci'i phyir zhe na /	
dge slong dag gang la la lhag par yang de bzhin gshegs pa'i mtshan nas brjod pa dang /	
gdung nas brjod pa dang; tshe dang ldan pas brjod	
pa'i kun tu brjod pa de ni skyes bu blun	
po de la yun ring por gnod pa dang /	
phan pa ma yin pa dang /	
sdug bsngal bar 'gyur ro //	
de dag gis 'di skad ces gsol to //	
tshe dang ldan pa go'u ta ma khyod kyis re zhig sngon gyi tshul dang /	
spyod pa dang /	
dga' ba spyad pa des mi'i chos bla ma 'phags pa'i khyad par thob par nus pa'am /	
shes pa'am @60b mthong ba'am /	
reg par gnas pa cung zad kyang ma thob na /	
da ltar khyod mi brtan zhing bya ba mang la /	
mang pos 'tsho zhing spong ba nyams pas da khyod	
'bras chan dang zan dron dang kha zas la mang	
du za zhing / lus mar sar dang til mar	
gyis byugs nas chu 'jam pos lus khrus byed pas	
lta smos kyang ci dgos /	
dge slong dag khyed kyis de bzhin gshegs pa'i zhal	
mdog dang dbang po rnams gsal ba sngon las tha	
dad du bya ba gzhan lta mthong ngam /	
de rnams kyis 'di skad ces gsol to //	
tshe dang ldan pa go'u ta ma de de bzhin no //	
de nas bcom ldan 'das kyis lnga sde'i dge slong rnams la bka' stsal pa /	
dge slong dag rab tu byung bas ni mtha' 'di gnyis la brten par mi bya /	
bsnyen par mi bya /	
bsnyen bkur mi bya ste /	
gnyis gang zhe na /	
'dod pa rnams la 'dod pa'i bsod snyoms kyi rjes	
su brtson pa dman pa ngan pa tha chad ma	
rabs gang yin pa dang /	
bdag nyid dub pa la rjes su brtson pa sdug	
bsngal ba 'phags pa ma yin pa gnod pa dang	
ldan pa gang yin pa'o //	
khyod kyis mtha' 'di gnyis la mi brten par dbu ma'i lam mig byed pa /	
ye shes byed pa /	
nye bar zhi bar 'gyur ba mngon par shes pa dang /	
rdzogs par byang chub pa dang /	
mya ngan las 'das par 'gyur ba yod de /	
dbu ma'i lam gang zhe na /	
'phags pa'i lam yan lag brgyad pa 'di lta ste /	
yang dag pa'i lta ba dang /	
yang dag pa'i @61a *//	
rtog pa dang /	
yang dag pa'i ngag dang /	
yang dag pa'i las kyi mtha' dang /	
yang dag pa'i 'tsho ba dang /	
yang dag pa'i rtsol ba dang /	
yang dag pa'i dran pa dang; yang dag pa'i ting nge 'dzin yin no //	
bcom ldan 'das kyis lnga sde'i dge slong rnams la	
shes par bya ba 'dis shes par mdzad spyod pas	
/ bcom ldan 'das lnga sde'i dge slong rnams las gnyis la snga dro gdams ngag 'bogs pa na /	
gsum grong du bsod snyoms la 'jug ste /	
gsum gyis bsgrubs pa gang yin pa des drug char 'tsho bar byed do //	
bcom ldan 'das lnga sde rnams kyi dge slong gsum la phyi dro gdams ngag 'bogs na /	
gnyis grong du bsod snyoms la 'jug ste /	
gnyis kyis bsgrubs pa gang yin pa des lnga sde 'tsho bar byed de /	
de bzhin gshegs pa ni snga dro'i dus kho nar gsol ba yin no //	
de nas bcom ldan 'das kyis lnga sde'i dge slong rnams la bka' stsal pa /	
dge slong dag nga sngon ma thos pa'i chos rnams	
la 'di ni sdug bsngal 'phags pa'i bden pa'o zhes	
tshul bzhin yid la byed pa na mig skyes so	
// shes pa dang /	
rig pa dang /	
blo dang /	
rtogs pa skyes so //	
dge slong dag nga sngon ma thos pa'i chos rnams la 'di ni sdug bsngal kun 'byung ba'o //	
'di ni sdug bsngal 'gog pa'o //	
'di ni sdug bsngal 'gog par 'gro ba'i lam mo	
zhes tshul bzhin @61b yid la byed pa na mig	
skyes so // shes pa dang /	
rig pa dang /	
blo dang /	
rtogs pa skyes so //	
dge slong dag nga sngon ma thos pa'i chos rnams	
la sdug bsngal 'phags pa'i bden pa de ngas mngon	
par shes pas yongs su shes par bya'o zhes tshul	
bzhin du yid la byed pa na mig skyes so	
// shes pa dang rig pa dang /	
blo dang /	
rtogs pa skyes so //	
dge slong dag ngas sngon ma thos pa'i chos rnams	
la sdug bsngal kun 'byung ba 'phags pa'i bden pa	
de ngas mngon par shes pas spang bar bya'o zhes	
tshul bzhin yid la byed pa na mig skyes so	
// shes pa dang rig pa dang blo dang rtogs pa skyes so //	
dge slong dag nga sngon ma thos pa'i chos rnams	
la sdug bsngal 'gog pa 'phags pa'i bden pa de	
ngas mngon par shes pas mngon du bya'o zhes tshul	
bzhin yid la byed pa na mig skyes so //	
shes pa dang rig pa dang blo dang rtogs pa skyes so //	
dge slong dag nga sngon ma thos pa'i chos rnams	
la sdug bsngal 'gog par 'gro ba'i lam 'phags pa'i	
bden pa de ngas mngon par shes pas bsgom par	
bya'o zhes tshul bzhin yid la byed pa na mig	
skyes so // shes pa dang rig pa dang blo dang rtogs pa skyes so //	
dge slong dag nga sngon ma thos pa'i chos rnams	
la sdug bsngal 'phags pa'i bden pa de ngas mngon	
par shes pas yongs su shes so zhes tshul bzhin	
yid la byed pa na mig skyes so //	
shes pa @62a *//	
dang rig pa dang blo dang rtogs pa skyes so //	
dge slong dag nga sngon ma thos pa'i chos rnams	
la sdug bsngal kun 'byung ba 'phags pa'i bden pa	
de ngas mngon par shes pas spangs so zhes tshul	
bzhin du yid la byed pa na mig skyes so	
// shes pa dang rig pa dang blo dang rtogs pa skyes so //	
dge slong dag nga sngon ma thos pa'i chos rnams	
la sdug bsngal 'gog pa 'phags pa'i bden pa de	
ngas mngon par shes pas mngon sum du byas so	
zhes tshul bzhin yid la byed pa na mig skyes	
so // shes pa dang rig pa dang blo dang rtogs pa skyes so //	
dge slong dag nga sngon ma thos pa'i chos rnams	
la sdug bsngal 'gog par 'gro ba'i lam 'phags pa'i	
bden pa de ngas mngon par shes pas bsgoms so	
zhes tshul bzhin yid la byed pa na mig skyes	
so // shes pa dang rig pa dang blo dang rtogs pa skyes so //	
dge slong dag ji srid du 'phags pa'i bden pa	
bzhi po 'di rnams la de ltar lan gsum du	
bzlas te rnam pa bcu gnyis su bskor ba'i mig	
ma skyes / shes pa ma yin rig pa ma	
yin blo ma yin rtogs pa ma skyes pa de	
srid du nga lha dang bcas pa'i 'jig rten bdud	
ma skyes / dang bcas / tshangs pa dang bcas /	
dge sbyong dang bram zer bcas pa'i skye dgu dang /	
lha dang mir bcas pa 'di las grol ba dang /	
nges par 'byung ba dang /	
mi ldan pa dang rab tu @62b grol ba dang /	
phyin ci log dang bral ba'i sems kyis mang du gnas par ma gyur cing /	
dge slong dag ngas bla na med pa yang dag	
par rdzogs pa'i byang chub mngon par rdzogs par sangs	
rgyas so zhes bya bar ma shes so //	
dge slong dag ngas gang nas 'phags pa'i bden pa	
bzhi po 'di rnams la de ltar lan gsum du	
bzlas te rnam pa bcu gnyis su bskor ba'i mig	
skyes shing shes pa dang /	
rig pa dang /	
blo dang rtogs pa skyes pa de nas nga lha dang bcas pa'i 'jig rten bdud dang bcas /	
tshangs pa dang bcas /	
dge sbyong dang bram zer bcas pa'i skye dgu dang /	
lha dang mir bcas pa 'di las grol ba dang /	
nges par 'byung ba dang /	
mi ldan pa dang rab tu grol ba dang /	
phyin ci log dang bral ba'i sems kyis mang du gnas par gyur cing /	
dge slong dag ngas de nas bla na med pa	
yang dag par rdzogs pa'i byang chub mngon par rdzogs	
par sangs rgyas so zhes bya bar shes so //	
chos kyi rnam grangs de bka' stsal pa na /	
tshe dang ldan pa ko'u di n+ya dang /	
lha brgyad khri chos rnams la chos kyi mig rdul med cing dri ma dang bral ba skyes so //	
de nas bcom ldan 'das kyis tshe dang ldan pa ko'u di n+ya la bka' stsal pa /	
ko'u di n+ya khyod kyis chos kun shes sam /	
bcom ldan 'das kun 'tshal lags so //	
ko'u di n+ya khyod kyis kun shes sam /	
kun shes sam /	
bde bar gshegs pa kun 'tshal lags so //	
kun 'tshal @63a *//	
lags so //	
tshe dang ldan pa ko'u di n+yas chos kun shes pas /	
de'i phyir tshe dang ldan pa ko'u din+ya kun shes ko'u din+ya zhes tshig bla dvags su btags so //	
tshe dang ldan pa ko'u di n+yas chos kun shes so //	
zhes sa bla'i gnod sbyin rnams sgra sgrog par byed do //	
grogs po dag bcom ldan 'das kyis w'a ra n'a	
sir drang srong smra ba'i ri dvags kyi nags su	
lan gsum du bzlas te /	
rnam pa bcu gnyis su chos kyi 'khor lo chos dang ldan pa /	
dge sbyong ngam /	
bram ze'am /	
lha'am /	
bdud dam /	
tshangs pa'am /	
sus kyang 'jig rten du chos dang mthun par ma bskor ba /	
skye bo mang po la phan pa dang /	
skye bo mang po la bde ba dang /	
'jig rten la snying brtse ba dang /	
lha dang mi rnams kyi don dang /	
phan pa dang bde ba'i phyir bskor bas /	
lha'i ris mngon par 'phel zhing /	
lha ma yin gyi ris yongs su nyams so zhes dbyangs bsgrags so //	
sa bla'i gnod sbyin rnams kyis sgra thos nas nam mkha' la rgyu ba'i gnod sbyin dang /	
rgyal chen bzhi'i ris dang /	
sum cu rtsa gsum pa'i lha dang /	
'thab bral dang /	
dga' ldan dang /	
'phrul dga' dang /	
gzhan 'phrul dbang byed kyi lha rnams nas skad cig de dang /	
thang gcig de dang /	
yud tsam de dang /	
skad cig dang /	
thang gcig dang /	
yud tsam de la tshangs pa'i 'jig rten gyi bar du @63b sgra bsgrags so //	
tshangs ris kyi lha rnams kyis kyang sgra sgrog par byed do //	
grogs po dag bcom ldan 'das kyis w'a r'a n'a	
sir drang srong smra ba'i ri dvags kyi nags su	
lan gsum du bzlas te /	
rnam pa bcu gnyis kyi chos kyi 'khor lo chos dang ldan pa dag dge sbyong ngam /	
bram ze'am /	
lha'am /	
bdud dam /	
tshangs pa'am /	
sus kyang 'jig rten du chos dang mthun par 'ga' yang ma bskor ba /	
skye bo mang po la phan pa dang /	
skye bo mang po la bde ba dang /	
'jig rten la snying brtse ba dang /	
lha dang mi rnams kyi don dang phan pa dang /	
bde ba'i phyir bskor bas lha'i ris mngon par 'phel zhing /	
lha ma yin gyi ris yongs su nyams so zhes dbyangs bsgrags so //	
bcom ldan 'das kyis w'a ra n'a sir drang srong	
smra ba ri dvags kyi nags su lan gsum du	
bzlas te rnam pa bcu gnyis su chos kyi 'khor	
lo chos dang ldan pa bskor bas de'i phyir chos	
kyi rnam grangs 'di la chos kyi 'khor lo bskor	
ba zhes tshig bla dvags su btags so //	
de nas bcom ldan 'das kyis lan gnyis su yang lnga sde'i dge slong rnams la bka' stsal pa /	
dge slong dag 'phags pa'i bden pa bzhi ni 'di dag yin te /	
bzhi gang zhe na /	
sdug bsngal 'phags pa'i bden pa dang /	
sdug bsngal kun 'byung ba dang /	
sdug bsngal 'gog pa dang /	
sdug bsngal 'gog par 'gro ba'i lam 'phags pa'i bden pa'o //	
sdug bsngal 'phags pa'i @64a *//	
bden pa gang zhe na /	
skye ba sdug bsngal ba dang /	
rga ba sdug bsngal ba dang /	
na ba sdug bsngal ba dang /	
'chi ba sdug bsngal ba dang /	
sdug pa dang bral ba sdug bsngal ba dang /	
mi sdug pa dang phrad pa sdug bsngal ba dang /	
gang 'dod pa btsal te ma rnyed pa de yang sdug bsngal ba dang /	
mdor na nye bar len pa'i phung po lnga sdug bsngal ba ste /	
de yongs su shes par bya ba'i phyir 'phags pa'i lam yan lag brgyad pa bsgom par bya'o //	
sdug bsngal kun 'byung ba 'phags pa'i bden pa gang zhe na /	
yang srid pa'i sred pa dga' ba'i 'dod chags dang ldan pa /	
de dang de la mngon par 'dod pa ste /	
de spangs pa'i phyir 'phags pa'i lam yan lag brgyad pa bsgom par bya'o //	
sdug bsngal 'gog pa 'phags pa'i bden pa gang zhe na /	
yang srid pa'i sred ba dga' ba'i 'dod chags dang	
ldan pa de dang de la mngon par dga' ba	
gang yin pa de nyid ma lus par spangs pa	
dang / bor ba dang /	
bsal ba dang /	
zad pa dang /	
'dod chags dang bral ba dang /	
'gag pa dang /	
nye bar zhi ba dang /	
nub pa ste /	
de mngon sum du bya ba'i phyir 'phags pa'i lam yan lag brgyad pa bsgom par bya'o //	
sdug bsngal 'gog par 'gro ba'i lam 'phags pa'i bden pa gang zhe na /	
'phags pa'i lam yan lag brgyad pa 'di lta ste /	
yang dag pa'i lta ba dang /	
yang dag pa'i rtog pa dang /	
yang dag @64b pa'i ngag dang /	
yang dag pa'i las kyi mtha' dang /	
yang dag pa'i 'tsho ba dang /	
yang dag pa'i rtsol ba dang /	
yang dag pa'i dran pa dang /	
yang dag pa'i ting nge 'dzin te de yang bsgom par bya'o //	
chos kyi rnam grangs 'di bshad pa na /	
tshe dang ldan pa kun shes ko'u di n+ya len	
pa med par zag pa rnams las sems rnam par	
grol lo // lnga sde'i dge slong lhag ma rnams	
la ni chos kyi mig rdul med cing dri ma	
dang bral ba skyes so //	
de'i tshe 'jig rten na dgra bcom pa gcig dang /	
gnyis pa ni bcom ldan 'das so //	
de nas bcom ldan 'das kyis yang dge slong lnga sde lhag ma rnams la bka' stsal pa /	
dge slong dag gzugs ni bdag ma yin no //	
dge slong dag gal te gzugs bdag yin na /	
gzugs la gnod pa dang /	
sdug bsngal bar mi 'gyur zhing /	
gzugs la bdag gi gzugs 'di lta bur gyur cig /	
'di lta bur ma gyur cig snyam du yang 'thob par yang 'gyur ro //	
dge slong dag gang gi phyir gzugs bdag ma yin pa de'i phyir gzugs la gnod pa dang /	
sdug bsngal bar 'gyur zhing /	
gzugs la bdag gi gzugs 'di lta bur gyur cig /	
'di lta bur ma gyur cig snyam du yang 'thob par mi 'gyur ro //	
dge slong dag tshor ba dang /	
'du shes dang /	
'du byed rnams dang /	
rnam par shes pa la rnam par shes pa ni bdag ma yin no //	
dge slong dag gal te rnam par shes pa bdag	
yin na rnam par shes pa la gnod pa dang	
/ sdug @65a *//	
bsngal bar mi 'gyur zhing rnam par shes pa la	
bdag gi rnam par shes pa 'di lta bur gyur	
cig / 'di lta bur ma gyur cig snyam du yang 'thob par 'gyur ro //	
dge slong dag gang gi phyir rnam par shes pa	
bdag ma yin pa de'i phyir rnam par shes pa	
la gnod pa dang /	
sdug bsngal bar 'gyur zhing /	
rnam par shes pa la bdag gi rnam par shes pa 'di lta bur gyur cig /	
'di lta bur ma gyur cig snyam du yang thob par mi 'gyur ro //	
dge slong dag ji snyam du sems /	
gzugs rtag gam /	
mi rtag /	
btsun pa mi rtag lags so; ;mi rtag pa gang yin pa de sdug bsngal yin nam /	
sdug bsngal ma yin /	
btsun pa sdug bsngal lags so //	
mi rtag pa sdug bsngal bar rnam par 'gyur ba'i	
chos gang yin pa de la ci ga 'phags pa	
nyan thos thos pa dang ldan pa 'di ni bdag	
go / bdag ni 'di yin no //	
'di ni bdag gi bdag go zhes bdag tu khas len tam /	
btsun pa ma lags so //	
dge slong dag ji snyam du sems /	
tshor ba dang /	
'du shes dang /	
'du byed dang /	
rnam par shes pa rtag gam mi rtag /	
btsun pa mi rtag lags so //	
mi rtag pa gang yin pa de sdug bsngal yin nam /	
sdug bsngal ma yin //	
btsun pa sdug bsngal lags so //	
mi rtag pa sdug bsngal ba rnam par 'gyur ba'i	
chos gang yin pa de la cig 'phags pa nyan	
thos thos pa dang @65b ldan pa 'di ni bdag	
go / bdag ni 'di yin no //	
'di ni bdag gi bdag go zhes bdag tu khas len tam /	
btsun pa ma lags so //	
dge slong dag de lta bas na /	
gzugs gang yin pa ci yang rung ste /	
'das pa'am /	
ma 'ongs pa'am /	
da ltar byung ba'am /	
nang gi'am /	
phyi'i'am /	
rags pa'am /	
phra ba'am /	
ngan pa'am /	
gya nom pa'am /	
gang dag thag ring ba'am /	
gang dag thag nye ba de dag thams cad ni bdag ma yin /	
bdag ni de ma yin /	
de ni bdag gi bdag ma yin no zhes ji	
lta ba de bzhin du yang dag pa'i shes rab	
kyis blta bar bya'o //	
dge slong dag de lta bas na tshor ba dang /	
'du shes dang /	
'du byed dang /	
rnam par shes pa ji snyed pa gang ci yang rung 'das pa'am /	
ma 'ongs pa'am /	
da ltar byung ba'am /	
nang gi'am /	
phyi'i'am /	
rags pa'am /	
phra ba'am /	
ngan pa'am /	
gya nom pa'am /	
gang dag thag ring ba'am /	
gang dag thag nye ba de dag thams cad ni bdag ma yin /	
bdag ni de ma yin /	
de ni bdag gi bdag ma yin no zhes ji	
lta ba de bzhin du yang dag pa'i shes rab	
kyis blta bar bya'o //	
dge slong dag 'di ltar 'phags pa'i nyan thos thos pa dang ldan pa ni /	
nye bar len pa'i phung po lnga po 'di bdag ma yin /	
bdag gi ma yin par lta ba ste /	
de de ltar lta ba na /	
'jig rten ci yang len pa med do //	
len pa med na yongs su gdung ba med do //	
yongs su gdung ba med na @66a *//	
bdag nyid yongs su mya ngan 'da' ste bdag gi skye ba zad do //	
tshangs par spyod pa la brten to //	
bya ba byas so //	
srid pa 'di las gzhan mi shes so zhes bya bar 'gyur ro //	
chos kyi rnam grangs 'di bshad pa na lnga sde'i	
dge slong lhag ma rnams kyis len pa med par	
zag pa rnams las sems rnam par grol lo //	
de'i tshe dgra bcom pa lnga dang /	
drug pa ni bcom ldan 'das so //	
de nas bcom ldan 'das w'a ra n'a si'i 'bab chu gnod pa can gyi 'gram na bzhugs so //	
de'i tshe w'a ra n'a si na rigs kyi gtso	
bo zhes bya ba'i bu grags pa zhes bya ba	
zhig gnas te / de nyi ma re re zhing	
bud med kyis byas pa'i rol mos rtse bar byed	
zhig gnas te / / dga' bar byed /	
dga' mgur spyod par byed pas lus snyom /	
lus dub /	
lus rgud pas myur du gnyid kyis log par gyur to //	
bud med de rnams kyang lus snyom /	
lus dub /	
lus rgud pas myur du gnyid log par gyur to //	
rigs kyi gtso bo'i bu grags pa mtshan mo gnyid sad pa na /	
bud med de dag thams cad rdol zhing sgren mor byung la skra zhig /	
lag pa brkyang ste /	
byung rgyal du bla ba mthong ngo //	
mthong nas kyang de rang gi chung ma la dur khrod kyi 'du shes skyes par gyur to //	
de nas rigs kyi gtso bo'i bu grags pa mal chen po las babs te /	
rin po che'i lham brgya stong ri ba zung gcig	
gon nas nyal khang gi sgo gang na ba der	
song ste phyin @66b nas grogs po bdag ni gtses	
so // grogs po bdag ni nyams so zhes skad ngan phyung ba dang /	
de'i sgo mi ma yin pa rnams kyis phye nas skad kyang mi grag par byas so //	
de nas rigs kyi gtso bo'i bu grags pa khyim	
gyi sgo gang na ba der song ste phyin nas	
/ grogs po bdag ni gtses so //	
grogs po bdag ni nyams so zhes skad ngan phyung ba dang /	
de'i sgo mi ma yin rnams kyis phye nas skad kyang mi grag par byas so //	
de nas rigs kyi gtso bo'i bu grags pa grong	
khyer gyi sgo gang na ba der song ste phyin	
nas / grogs po bdag ni gtses so //	
grogs po bdag ni nyams so zhes skad ngan phyung ba dang /	
de'i sgo mi ma yin rnams kyis phye bas skad kyang mi grag par byas so //	
de nas rigs kyi gtso bo'i bu grags pa 'bab	
chu gnod pa can gang na ba der song ba	
dang / de'i tshe bcom ldan 'das 'bab chu gnod pa can gyi 'gram na /	
gtsug lag khang gi phyi rol bla gab med pa na /	
rigs kyi gtso bo'i bu grags pa 'ong ba la	
yang dang yang du bzhes shing 'chag pas 'chag go	
/ rigs kyi gtso bo'i bu grags pas bcom ldan	
'das 'bab chu gnod pa can gyi 'gram na 'chag	
pa rgyang ring po nas mthong ngo //	
mthong nas kyang dge sbyong bdag ni gtses so //	
dge sbyong bdag ni nyams so zhes skad ngan phyung ngo //	
de nas bcom ldan 'das kyis rigs kyi gtso bo'i	
bu grags pa la 'di skad ces bka' stsal to	
// gzhon nu tshur @67a *//	
shog /	
gnas 'di ni khyod la 'tshe ba med pa yin /	
'di ni nyams pa med pa yin no //	
de nas rigs kyi gtso bo'i bu grags pa rin	
po che'i lham brgya stong ri ba zung gcig po	
'bab chu gnod pa can gyi 'gram du phud nas	
/ 'bab chu gnod pa can rgal te /	
bcom ldan 'das gang na ba der song ste phyin nas /	
bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
de nas bcom ldan 'das kyis rigs kyi gtso bo'i bu grags pa khrid de /	
nyid kyi gtsug lag khang gang na ba de logs su gshegs nas byon pa dang /	
gdan gshams pa nyid la bzhugs so //	
bzhugs nas bcom ldan 'das kyis rigs kyi gtso bo'i	
bu grags pa la chos dang ldan pa'i gtam gyis	
yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad de /	
sangs rgyas bcom ldan 'das rnams kyi thog ma'i dus	
su chos kyi gtam gleng ba gang yin pa de	
ni 'di lta ste /	
sbyin pa'i gtam dang /	
tshul khrims kyi gtam dang /	
mtho ris kyi gtam dang /	
'dod pa rnams la mnog chung zhing nyes dmigs dang /	
kun nas nyon mongs pa dang /	
rnam par byang ba dang /	
nges par 'byung ba dang /	
rab tu dben pa rjes su bsngags pa dang /	
rnam par byang ba'i phyogs kyi chos rnams rgya cher bshad do //	
gang gi tshe de bcom @67b ldan 'das kyis dga' ba'i sems dang /	
dge ba'i sems dang /	
mgu ba'i sems dang /	
sgrib pa dang bral pa'i sems dang /	
skal ba dang ldan pa dang /	
yang dag phul gyi chos bshad na /	
shes par nus par gzigs pa de'i tshe sangs rgyas	
bcom ldan 'das kyis yang dag phul gyi chos bshad	
pa gang yin pa 'di lta ste /	
'phags pa'i bden pa bzhi po sdug bsngal dang /	
kun 'byung ba dang /	
'gog pa dang /	
lam de rgya cher bshad do //	
dper na gos gtsang ma nag nog med pa tshon rtsi 'os pa'i nang du bcug na /	
tshon rtsi legs par 'jen du btub pa de bzhin	
du rigs kyi gtso bo'i bu grags pa stan de	
nyid la 'dug bzhin du 'phags pa'i bden pa bzhi	
po 'di lta ste /	
sdug bsngal dang /	
kun 'byung ba dang /	
'gog pa dang /	
lam rtogs so //	
de nas rigs kyi gtso bo'i bu grags pa chos mthong ba dang /	
chos thos pa dang /	
chos rig pa dang /	
chos kyi gting slebs pa dang /	
som nyi las rgal ba dang /	
the tshom las rgal ba dang /	
gzhan gyis dring mi 'jog pa dang /	
gzhan gyis mi bkri ba dang /	
ston pas bstan pa'i chos rnams la mi 'jigs pa thob nas /	
stan las langs te bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
btsun pa bdag ni 'phags so //	
mngon par 'phags so //	
bdag bcom ldan 'das dang /	
chos dang /	
dge slong gi dge 'dun la skyabs su mchi lags @68a *//	
kyis /	
bdag dge bsnyen du gzung du gsol /	
deng slan chad ji srid 'tsho'i bar du srog dang yang bsngos te /	
skyabs su mchi bar mngon par dad lags so ////	
'dul ba gzhi /	
bam po gya bdun pa /	
bran mo zhig de nyid kyi mtshan mo gnyid log pa las sad na /	
gzhon nu grags pa mal chen po na mi snang bar mthong ngo //	
mthong nas kyang khyim bdag gi gtso bo gang na ba der song ste phyin nas /	
khyim bdag rigs kyi gtso bo la 'di skad ces smras so //	
jo bo mkhyen par mdzod cig /	
gzhon nu grags pa ni rang gi mal chen po na mi gda' lags so //	
de nas khyim bdag rigs kyi gtso bo 'di snyam du sems te /	
gzhon nu nor gyi phyir chom rkun nam /	
g-yon can rnams kyis phyi rol tu khrid par ma	
gyur grang snyam du sems shing phyogs bzhir pho nya	
rta pa dag bkye nas /	
rang nyid mi lag na sgron ma thogs pa rnams	
dang lhan cig tu 'bab chu gnod pa can gang	
na ba de logs su song ba dang /	
khyim bdag rigs kyi gtso bos 'bab chu gnod pa	
can gyi 'gram na rin po che'i lham brgya stong	
ri ba zung gcig phud pa mthong ngo //	
mthong nas kyang de 'di snyam du sems te /	
gzhon nu ni nor gyi phyir chom rkun nam g-yon can rnams kyis phyi rol tu ma khrid kyi /	
'di ltar 'bab chu gnod pa can gyi 'gram na	
rin po che'i lham brgya stong ri ba zung gcig	
phud pa las na /	
gzhon nu 'bab chu gnod pa can @68b gyi ngogs 'di nyid nas rgal bar ma gyur grang /	
'di ltar 'bab chu gnod pa can gyi 'gram na	
rin po che'i lham brgya stong ri ba zung gcig	
bor ro snyam du bsams nas 'bab chu gnod pa	
can gyi ngogs de nyid nas rgal te /	
bcom ldan 'das gang na ba der song ngo //	
bcom ldan 'das kyis khyim bdag rigs kyi gtso bo rgyang ring po nas gzigs so //	
gzigs nas kyang 'di snyam du dgongs te /	
ci nas kyang ngas rdzu 'phrul mngon par 'du bya ba ji lta bu mngon par 'du bya bas /	
khyim bdag rigs kyi gtso bos gzhon nu grags pa	
stan 'di nyid la 'dug bzhin du mi mthong ba	
de lta bu zhig bya'o snyam nas /	
de nas bcom ldan 'das kyis rdzu 'phrul mngon par	
'du bya ba ji lta bu mngon par 'du mdzad	
pas / khyim bdag rigs kyi gtso bos gzhon nu	
grags pa stan 'di nyid la 'dug bzhin du mi	
mthong ba de lta bu mdzad do //	
de nas khyim bdag rigs kyi gtso bo bcom ldan 'das gang na ba der song ste phyin nas /	
bcom ldan 'das la 'di skad ces gsol to //	
bcom ldan 'das cig gzhon nu grags pa gzigs sam /	
khyim bdag de'i phyir 'dug cig dang /	
stan 'di kho na la gzon nu grags pa 'dug	
pa mthong bar 'gyur ba'i gnas gang yin pa de	
yod do // de nas khyim bdag rigs kyi gtso bo 'di snyam du sems te /	
gdon mi za bar bcom ldan 'das kyis gzhon nu grags pa gzigs par gyur to //	
'di ltar bcom ldan 'das 'di skad ces /	
khyim bdag de'i phyir 'dug @69a *//	
cig dang /	
stan 'di kho na la gzhon nu grags pa 'dug	
pa mthong bar 'gyur ba'i gnas gang yin pa de	
yod do zhes bka' stsal to snyam du rig nas	
dga' ba dang / mgu ba dang /	
mchog tu dga' ba dang /	
dga' ba rgya chen po dang /	
yid bde ba skyes nas /	
bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
phyogs gcig tu 'dug pa dang /	
khyim bdag rigs kyi gtso bo la chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad de /	
sangs rgyas bcom ldan 'das rnams kyi thog ma'i dus	
su chos kyi gtam gleng pa gang yin pa 'di	
lta ste / sbyin pa'i gtam dang /	
tshul khrims kyi gtam dang /	
mtho ris kyi gtam dang /	
'dod pa rnams la mnog chung zhing nyes dmigs dang /	
kun nas nyon mongs pa dang /	
rnam par byang ba dang /	
nges par 'byung ba dang /	
rab tu dben pa'i rjes su bsngags pa dang /	
rnam par byang ba'i phyogs kyi chos rgya cher bshad do //	
gang gi tshe de bcom ldan 'das kyis dga' ba'i sems dang /	
dge ba'i sems dang /	
mgu ba'i sems dang /	
sgrib pa dang bral ba'i sems dang /	
skal ba dang ldan pa dang /	
yang dag phul gyi chos bshad na shes par nus par gzigs pa de'i tshe /	
sangs rgyas bcom ldan 'das rnams kyi @69b yang dag	
phul gyi chos bshad pa gang yin pa 'di lta	
ste / 'phags pa'i bden pa bzhi po sdug bsngal pa dang /	
kun 'byung ba dang /	
'gog pa dang /	
lam rgya cher bshad do //	
dper na gos gtsang ma nag nog med pa tshon	
rtsi 'os pa'i nang du bcug na tshon rtsi legs	
par 'jen du btub pa de bzhin du khyim bdag	
rigs kyi gtso bo stan de nyid la 'dug bzhin	
du 'phags pa'i bden pa bzhi po 'di lta ste	
/ sdug bsngal dang /	
kun 'byung dang /	
'gog pa dang /	
lam rtogs te /	
chos kyi rnam grangs de bshad pa na khyim bdag	
rigs kyi gtso bo chos rnams la chos kyi mig	
rdul med cing dri ma dang bral bar skyes so	
// tshe dang ldan pa grags pa yang rgyan thams	
cad kyis brgyan bzhin du len pa med par zag	
pa rnams las sems rnam par grol bar gyur to	
// // de nas bcom ldan 'das kyis rdzu 'phrul	
mngon par 'du mdzad pa de slar bsdus nas de'i	
tshe tshigs su bcad pas bka' stsal pa /	
rgyan gyis brgyan bzhin du ni chos spyad de //	
dul zhing yang dag sdom pa tshangs spyod la //	
'byung po kun la chad pa spang ba ni //	
de ni bram ze dge sbyong dge slong yin //	
de'i tshe 'jig rten na dgra bcom pa drug dang /	
bdun pa ni bcom ldan 'das so //	
khyim bdag rigs kyi gtso bos gzhon nu grags pa stan de nyid la 'dug pa mthong ngo //	
mthong nas kyang gzhon nu grags pa la 'di skad ces smras so //	
gzhon nu tshur shog /	
khyod kyi ma lus ngal zhing lus dub @70a *//	
pas smre sngags 'don gyis khyim du 'dong /	
de nas bcom ldan 'das kyis /	
khyim bdag rigs kyi gtso bo la 'di skad ces bka' stsal to //	
khyim bdag ji snyam du sems /	
gang gis mi slob pa'i shes pa dang /	
mi slob pa'i lta bas 'phags pa'i bden pa bzhi po 'di lta ste /	
sdug bsngal dang /	
kun 'byung dang /	
'gog pa dang /	
lam mngon par rtogs pa de cig khyim pa khyim na gnas pa'am /	
gsog 'jog gi longs spyod kyis 'dod pa la spyod par 'gyur ram /	
btsun pa ma lags so //	
khyim bdag ji ltar khyod kyis slob pa'i shes pa dang /	
slob pa'i lta bas 'phags pa'i bden pa bzhi po 'di lta ste /	
sdug bsngal dang /	
kun 'byung dang /	
'gog pa dang /	
lam mngon par rtogs pa de bzhin du gzhon nu grags pas mi slob pa'i shes pa dang /	
mi slob pa'i lta bas 'phags pa'i bden pa bzhi po 'di lta ste /	
sdug bsngal dang /	
kun 'byung dang /	
'gog pa dang /	
lam mngon par rtogs so //	
btsun pa gzhon nu grags pas gang gis na /	
mi slob pa'i shes pa dang /	
mi slob pa'i lta bas 'phags pa'i bden pa bzhi po 'di lta ste /	
sdug bsngal dang /	
kun 'byung dang /	
'gog pa dang /	
lam mngon par rtogs pa ni rnyed pa legs par rnyed lags so //	
bcom ldan 'das slad bzhin 'brang ba'i dge sbyong grags pa dang /	
thugs @70b brtse ba nye bar bzung ste /	
rigs kyi gtso bo'i khyim gang na ba der gshegs na legs so //	
bcom ldan 'das kyis khyim bdag rigs kyi gtso bo la cang mi gsung bas gnang ngo //	
de nas khyim bdag rigs kyi gtso bos bcom ldan 'das cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas song ngo //	
de nas bcom ldan 'das kyis de nyid kyi mtshan mo 'das nas /	
snga dro na bza' sham thabs mnabs /	
lhung bzed dang chos gos bsnams te /	
phyi bzhin 'brang ba'i dge sbyong tshe dang ldan pa grags pa dang /	
khyim bdag rigs kyi gtso bo'i khyim ga na ba der gshegs so //	
de'i tshe tshe dang ldan pa grags pa'i ma dang /	
chung ma gnyis bcom ldan 'das la yang dang yang du bsu ba'i phyir bar sgo na sdod do //	
tshe dang ldan pa grags pa'i ma dang /	
chung ma gnyis kyis bcom ldan 'das rgyang ring po nas mthong ngo //	
mthong nas kyang bcom ldan 'das kyi phyir gdan bshams nas 'di skad ces kyang gsol to //	
bcom ldan 'das tshur spyon /	
bcom ldan 'das byon pa legs so //	
bcom ldan 'das gdan bshams pa nyid la bzhugs su gsol zhes gsol nas /	
bcom ldan 'das gdan bshams pa nyid la bzhugs so //	
de nas tshe dang ldan pa grags pa'i ma dang	
chung ma gnyis kyis bcom ldan 'das kyi zhabs gnyis	
la mgo bos phyag byas te /	
phyogs gcig tu 'khod do //	
phyogs gcig tu 'khod nas /	
bcom ldan 'das kyis tshe dang ldan @71a *//	
pa grags pa'i ma dang chung ma gnyis la chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad de /	
sangs rgyas bcom ldan 'das rnams kyi thog ma'i dus	
su chos kyi gtam gleng ba gang yin pa de	
'di lta ste / sbyin pa'i gtam dang /	
tshul khrims kyi gtam dang /	
mtho ris kyi gtam dang /	
'dod pa rnams mnog chung zhing nyes dmigs dang /	
kun nas nyon mongs pa dang /	
rnam par byang ba dang /	
nges par 'byung ba dang /	
rab tu dben pa'i rjes su bsngags pa dang /	
rnam par byang ba'i phyogs kyi chos rnams rgya cher bshad do //	
gang gi tshe de gnyis bcom ldan 'das kyis dga' ba'i sems dang /	
dge ba'i sems dang /	
mgu ba'i sems dang /	
sgrib pa dang bral ba'i sems dang /	
skal ba dang ldan pa dang /	
yang dag phul gyi chos bshad na /	
shes par nus pa gzigs pa de'i tshe /	
sangs rgyas bcom ldan 'das rnams kyi yang dag phul	
gyi chos bshad pa gang yin pa 'di lta ste	
/ 'phags pa'i bden pa bzhi po sdug bsngal dang /	
kun 'byung ba dang /	
'gog pa dang /	
lam de rgya cher bshad do //	
dper na gos gtsang ma nag nog med pa tshon	
rtsi 'os pa'i nang du bcug na tshon rtsi legs	
par 'jen du btub pa de bzhin du /	
tshe dang ldan pa grags pa'i ma dang /	
chung ma gnyis kyis stan de nyid la 'khod bzhin	
du 'phags pa'i bden pa bzhi po 'di lta ste	
/ sdug bsngal dang /	
kun 'byung dang /	
'gog pa dang /	
lam @71b mngon par rtogs so //	
de nas tshe dang ldan pa grags pa'i ma dang chung ma gnyis kyis chos mthong ba dang /	
chos thob pa dang /	
chos rig pa dang /	
chos kyi gting slebs pa dang /	
som nyi las rgal ba dang /	
the tshom las rgal ba dang /	
gzhan gyi dring mi 'jog pa dang /	
gzhan gyis mi bkri ba dang /	
ston pas bstan pa'i chos rnams la mi 'jigs pa thob nas stan las langs te /	
bcom ldan 'das gang na ba de logs su thal	
mo sbyar ba btud nas bcom ldan 'das la 'di	
skad ces gsol to //	
btsun pa bdag cag ni 'phags so //	
bdag cag ni mngon par 'phags lags te /	
bdag cag bcom ldan 'das dang chos dang dge slong gi dge 'dun la skyabs su mchi lags kyis /	
bdag cag dge bsnyen du gzung du gsol /	
deng slan chad ji srid 'tsho'i bar du srog dang	
yang bsdos te skyabs su mchi bar mngon par dad	
lags so; ;btsun pa de'i slad du 'dir zhal zas	
kyi mdzad pa mdzad du gsol /	
bcom ldan 'das kyis tshe dang ldan pa grags pa'i ma dang /	
chung ma gnyis la cang mi gsung bas gnang ngo //	
de nas tshe dang ldan pa grags pa'i ma dang /	
chung ma gnyis kyis bcom ldan 'das cang mi gsung bas gnang bar rig nas /	
bcom ldan 'das gdan la bde bar bzhugs pa dang /	
gtsang zhing bsod pa'i bza' ba dang bca' ba dag	
rang gi lag nas stobs shing tshim par byed do	
// rnam grangs du mar gtsang zhing bsod pa'i bza'	
ba dang bca' ba dag rang gi lag nas bstabs	
shing tshim par byas nas /	
bcom ldan 'das kyis gsol zin cing phyag bcabs te lhung bzed gyu bar @72a *//	
rig nas stan ches dma' ba zhig blangs te /	
bcom ldan 'das kyi spyan sngar chos mnyan pa'i phyir 'khod do //	
de nas bcom ldan 'das kyis tshe dang ldan pa	
grags pa'i ma dang chung ma gnyis la chos dang	
ldan pa'i gtam gyis yang dag par ston par mdzad	
/ yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas /	
gdan las bzhengs nas gshegs so; ;dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
btsun pa tshe dang ldan pa grags pas las ci zhig bgyis na /	
las de'i rnam par smin pas mchis brang gi 'khor na mchis na /	
rang gi mchis brang la dur khrod kyi 'du shes skyes shing /	
rgyan thams cad kyis brgyan bzhin du bcom ldan 'das	
kyis spyan sngar dgra bcom pa mngon sum du bgyis	
lags / bcom ldan 'das kyis bka' stsal pa /	
dge slong dag grags pa 'di nyid kyis las tshogs	
rnyed pa rkyen yongs su bsgyur ba 'od pa bzhin	
du nye bar gnas pas gdon mi za bar 'byung	
bar 'gyur ba'i las dag byas shing bsags te; 'di	
nyid kyis las byas shing bsags pa dag gzhan su	
zhig gis myong bar 'gyur /	
dge slong dag las byas shing bsags pa dag ni	
phyi rol gyi sa'i khams la rnam par smin par	
mi 'gyur / chu'i khams la @72b rnam par smin par mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar las dge ba dang /	
mi dge ba byas shing bsags pa dag ni zin	
pa'i phung po dang khams dang skye mched la rnam	
par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag sngon wa'a ra n'a si'i grong khyer	
dang ha cang yang mi ring ba zhig na drang	
srong byams pa'i bdag nyid snying rje can sems can	
thams cad la phan par sems pa zhig gnas pa	
de bsod snyoms la zhugs pa na mi ro zhig	
mthong nas / de de la zhen pa'i sems kyis	
bsod snyoms la zhugs te bsod snyoms spyad nas slar	
mthong nas / log pa dang / ji tsam na	
mi ro de rnam par sngos shing rnam par bam	
par 'gyur ba bltas pa dang /	
de nyid kyi mdun du zhigs nas /	
des de nyid du 'dod chags dang bral ba bskyed do //	
dge slong dag ji snyam du sems /	
de'i tshe de'i dus kyi drang srong gang yin pa	
de ni gzhon nu grags pa 'di nyid yin te	
/ 'dis des na 'dod chags dang bral ba bskyed de /	
des na da ltar chung ma'i nang na 'dug pa	
na rkyen rnyed pa yin no; ;dge slong dag de	
lta bas na las gcig tu gnag pa rnams kyi	
rnam par smin pa ni gcig tu gnag pa yin	
la / gcig tu dkar ba rnams kyi ni gcig tu dkar ba dang //	
'dren ma rnams kyi ni 'dren ma yin pas /	
dge slong dag de lta bas na las gcig tu gnag pa dang /	
'dren ma rnams ni spangs la /	
las gcig tu dkar ba rnams la brtsal bar bya ste /	
dge slong dag khyed kyis de lta bu la bslab par bya'o //	
bcom ldan 'das kyis de skad @73a *//	
ces bka' stsal pa dang /	
dge slong de dag yi rangs te /	
bcom ldan 'das kyis gsungs pa la mngon par bstod do //	
w'a ra n'a si na khyim bdag rigs kyi gtso bo'i bu gnyis pa dang /	
gsum pa dang /	
bzhi pa dang /	
lnga pa gang po dang /	
dri med dang /	
ba lang bdag dang /	
lag bzang ste /	
rigs kyi gtso bo'i bu dag gis rigs kyi gtso	
bo'i bu grags pa skra dang kha spu bregs te	
/ gos ngur smrig bgos nas dad pa yang dag	
pa kho nas khyim nas khyim med par rab tu	
byung ngo zhes thos so //	
thos nas kyang de dag 'di snyam du sems te /	
kye ma'o sangs rgyas ni mchog ma yin pa ma yin zhing /	
chos bstan pa yang mchog ma yin pa ma yin te /	
gang gi phyir da ltar rigs kyi gtso bo'i bu grags pa re zhig shin tu gzhon pa /	
shin tu bde ba 'dod pa yang skra dang kha	
spu bregs te gos ngur smrig bgos nas dad pa	
yang dag pa kho nas khyim nas khyim med par	
rab tu byung gis /	
ma la bdag cag gis kyang skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu 'byung	
bar bya'o snyam mo //	
de nas rigs kyi gtso bo'i bu gnyis pa dang /	
gsum pa dang /	
bzhi pa dang /	
lnga pa gang po dang /	
dri med dang /	
ba lang bdag dang /	
lag bzang ste /	
rigs kyi gtso bo'i bu rnams w'a ra n'a si	
nas byung nas bcom ldan 'das gang na ba der	
dong ste lhags nas /	
bcom ldan 'das kyi zhabs gnyis la mgo bos phyag 'tshal te phyogs gcig tu 'dug go /	
phyogs gcig tu 'khod nas /	
rigs kyi gtso bo'i bu gnyis pa dang /	
gsum pa dang /	
bzhi pa dang /	
lnga pa gang po dang /	
dri med dang /	
ba lang @73b bdag dang /	
lag bzang ste /	
rigs kyi gtso bo'i bu rnams kyis bcom ldan 'das la 'di skad ces gsol to //	
btsun pa legs par gsungs pa'i chos 'dul ba la bdag cag rab tu 'byung ba dang /	
bsnyen par rdzogs pa dge slong gi dngos po gnang na /	
bdag cag bcom ldan 'das kyi spyan sngar tshangs par spyod pa spyad par bgyi'o //	
tshe dang ldan pa de dag gis legs par gsungs	
pa'i chos 'dul ba las rab tu 'byung ba dang	
/ bsnyen par rdzogs pa dge slong gi dngos po thob ste /	
de ltar rab tu byung nas /	
tshe dang ldan pa de dag gcig pu dben pa	
bag yod pa brtun pa dang ldan pa bdag nyid	
gtong bar gnas so //	
gcig pu dben pa bag yod pas brtun pa dang ldan pa bdag nyid gtong bar gnas pa na /	
gang gi phyir rigs kyi bu dag skra dang kha spu bregs te /	
gos ngur smrig bgos nas /	
dad pa yang dag par kho nas khyim nas khyim	
med par rab tu 'byung bar byed pa tshangs pa	
spyod pa'i mtha' bla na med pa tshe de nyid	
la rang gi mngon par shes pas mngon sum du	
byas te bsgrubs nas bdag cag gi skye ba zad	
do // tshangs par spyod pa bsten to //	
bya ba byas so //	
srid pa 'di las gzhan mi shes so zhes go bar byed cing /	
tshe dang ldan pa de dag sems shin tu rnam	
par grol ba kun shes pa dang ldan pa'i dgra	
bcom par gyur to //	
de'i tshe 'jig rten na dgra bcom pa bcu dang /	
bcu gcig pa ni bcom ldan 'das so //	
w'a ra n'a si'i grong mi gtso bo rnams kyi	
khye'u lnga bcus rigs kyi gtso bo'i bu dang po	
dang / gnyis pa dang /	
gsum pa dang /	
bzhi pa dang /	
lnga pa ste /	
grags pa dang /	
gang po dang /	
dri med dang /	
ba lang bdag dang /	
lag bzang ste /	
rigs kyi gtso bo'i bu @74a *//	
rnams skra dang kha spu bregs te /	
gos ngur smrig bgos nas /	
dad pa yang dag pa kho nas khyim nas khyim med par rab tu byung ngo zhes thos so //	
thos nas kyang de dag 'di snyam du sems te /	
kye ma sangs rgyas ni mchog ma yin pa ma yin zhing /	
chos bstan pa yang mchog ma yin pa ma yin te /	
gang gi phyir da ltar rigs kyi gtso bo'i bu dang po dang /	
gnyis pa dang /	
gsum pa dang /	
bzhi pa dang /	
lnga pa ste /	
grags pa dang /	
gang po dang /	
dri med dang /	
ba lang bdag dang /	
lag bzang ste /	
rigs kyi gtso bo'i bu rnams ni re zhig shin tu gzhon pa /	
shin tu bde ba 'dod pa yang skra dang kha spu bregs te /	
gos ngur smrig bgos nas /	
dad pa yang dag pa kho nas khyim nas khyim med par rab tu byung gis /	
ma la bdag cag kyang skra dang kha spu bregs nas gos ngur smrig bgos te /	
dad pa yang dag pa kho nas khyim nas khyim med par rab tu 'byung ngo snyam mo /	
de nas grong mi gtso bo gtso bo rnams kyi	
khye'u lnga bcu po dag w'a ra n'a si nas	
byung nas / bcom ldan 'das gang na ba der song ste lhags pa dang /	
bcom ldan 'das kyi zhabs la mgo bos phyag byas te /	
phyogs gcig tu 'khod do //	
phyogs gcig tu 'khod nas /	
grong mi gtso bo gtso bo rnams kyi khye'u lnga	
bcu po dag gis bcom ldan 'das la 'di skad	
ces gsol to // btsun pa bdag cag legs par	
gsungs pa'i chos 'dul ba la rab tu 'byung ba	
ces gsol to // dang / bsnyen par rdzogs pa	
dge slong gi dngos po gnang na bdag cag bcom	
ldan 'das kyi spyan sngar tshangs par spyod pa spyad	
ces gsol to // dang / par bgyi'o // tshe	
dang ldan pa de dag legs par gsungs pa'i chos	
'dul ba la @74b rab tu byung ba dang /	
snyen par rdzogs pa dge slong gi dngos po thob ste /	
de ltar rab tu byung nas tshe dang ldan pa	
de dag gcig pu dben pa bag yod pa brtun	
pa dang ldan pa bdag nyid gtong bar gnas so	
// gcig pu dben pa bag yod pa brtun pa	
dang ldan pa bdag nyid gtong bar gnas pa na	
// / gang gi phyir rigs kyi bu dag skra dang kha spu bregs te /	
gos ngur smrig bgos nas /	
dad pa yang dag par kho nas khyim nas khyim med par rab tu 'byung bar byed pa /	
tshangs par spyod pa'i mtha' bla na med pa de	
tshe de nyid la rang gi mngon par shes pas	
mngon sum du byas te bsgrubs nas bdag cag gi	
skye ba zad do //	
tshangs par spyod pa bsten to //	
bya ba byas so //	
srid pa 'di las gzhan mi shes so zhes go bar byed cing /	
tshe dang ldan pa de dag sems shin tu rnam	
par grol ba kun shes pa dang ldan pa'i dgra	
bcom par gyur to //	
de'i tshe 'jig rten na dgra bcom pa drug cu dang /	
drug cu gcig pa ni bcom ldan 'das so //	
de nas bcom ldan 'das w'a ra n'a si'i drang	
srong smra ba'i ri dvags kyi nags na bzhugs so	
// de nas bcom ldan 'das kyis dge slong rnams la bka' stsal pa /	
dge slong dag nga ni lha dang mi'i 'ching ba	
gang yin pa thams cad las grol ba yin no	
// dge slong dag khyed kyang lha dang mi rnams	
kyi 'ching ba gang yin pa thams cad las grol	
// ba yin gyis / dge slong dag skye bo mang po la phan pa dang /	
skye bo mang po la bde ba dang /	
'jig rten la snying brtse ba dang /	
lha dang mi rnams la phan pa dang bde ba'i	
ched du rgyu zhing deng la khyed gnyis shing ni	
gcig tu ma 'gro zhig /	
nga yang lteng rgyas kyi grong khyer @75a *//	
sde can gang na ba der rgyu zhing gshegs so //	
de nas bdud sdig can 'di snyam du sems te /	
dge sbyong go'u ta ma 'di w'a ra n'a si'i	
drang srong smra ba'i ri dvags kyi nags na 'dug	
nas de nyan thos rnams la 'di skad du chos	
ston to // dge slong dag nga ni lha dang	
mi'i 'ching ba thams cad las grol ba yin no	
ston to // // dge slong dag khyed kyang lha	
dang mi'i 'ching ba gang yin pa thams cad las	
grol ba yin gyis /	
dge slong dag skye bo mang po la phan pa dang /	
zhes bya ba nas rgyu zhing deng shig ces bya ba'i bar du ste /	
nga yang lteng rgyas kyi grong khyer sde can gang na ba der rgyu zhing 'gro'o //	
zhes zer gyis /	
ma la bdag gis de la 'di lta ste /	
dkrug pa'i las shig bya ba'i phyir nye bar 'gro'o snyam mo //	
de nas bdud sdig can bram ze'i khye'u yi kha dog tu bdag nyid mngon par sprul te /	
bcom ldan 'das gang na ba der song ste phyin nas /	
bcom ldan 'das kyi spyan sngar 'dug ste /	
tshigs su bcad pas gsol pa /	
ma grol grol bar 'du shes na //	
ji ltar bdag nyid grol bar sems //	
bdag gis dge sbyong ma bkrol bas //	
'ching ba chen pos bcings pa yin //	
de nas bcom ldan 'das 'di snyam du dgongs te /	
ae ma'o 'di ni bdud sdig can yin te /	
'di lta ste /	
dkrug pa'i las kyi phyir nye bar 'ongs so snyam	
du thugs su chud nas tshigs su bcad de bka'	
stsal pa / nga ni lha dang mi rnams kyi //	
'ching ba gang yin kun las grol //	
bar chad byed par khyod bcom par //	
sdig can de ltar shes par gyis //	
de nas bdud sdig can 'di snyam du sems te /	
dge sbyong @75b go'u ta ma'i sems kyis bdag gi sems shes so snyam du rig nas /	
sdug bsngal zhing yid mi bde ba yid la bcags nas de nyid du mi snang bar gyur to //	
de nas bcom ldan 'das kyis lan gnyis su yang dge slong rnams la bka' stsal pa /	
dge slong dag nga ni lha dang mi rnams kyi	
'ching ba gang yin pa thams cad las grol ba	
yin no // dge slong dag khyed kyang lha dang	
mi rnams kyi 'ching ba gang yin pa thams cad	
las grol ba yin gyis /	
dge slong dag skye bo mang po la phan pa dang /	
zhes bya ba nas rgyu zhing deng zhig ces bya ba'i bar gong ma bzhin du'o //	
nga yang lteng rgyas kyi grong khyer sde can gang na ba der gshegs so //	
btsun pa bka' bzhin 'tshal zhes dge slong rnams kyis	
bcom ldan 'das las mnyan nas ljongs rgyu zhing dong	
ngo // de nas bcom ldan 'das kyis w'a ra	
n'a sir ji tsam bzhed kyi bar du bzhugs nas	
ngo // / lteng rgyas kyi grong khyer sde can gang na ba der rgyu zhing gshegs te /	
rim gyis rgyu zhing gshegs pa dang /	
grong khyer sde can du byon to //	
de nas bcom ldan 'das ras bal can gyi nags	
tshangs tshing gang na ba der gshegs te byon nas	
shing zhig gi drung du brten te nyin bar gyi	
gnas pas bzhugs so //	
de'i tshe drug cu sde bzang po'i tshogs grong khyer	
sde can gyi phyi rol tu nyi ma re re	
zhing bud med kyis byas pa'i rol mos rtse bar	
byed / dga' bar byed /	
dga' mgur spyod par byed pa na /	
de rnams las bud med gcig dam bcas pa dral te bros so //	
de nas drug cu sde bzang po'i tshogs bud med	
de tshol zhing ras bal can gyi nags tshang tshing	
gang na ba der song ba dang /	
drug cu sde bzang po'i tshogs kyis bcom ldan 'das mdzes @76a *//	
par dad pa 'os pa /	
dbang po zhi ba /	
thugs zhi ba /	
thugs mchog tu dul ba /	
zhi ba dang /	
dul ba dang ldan pa /	
gser gyi mchod sdong lta bur gyur ba /	
dpal gyis 'bar zhing shing zhig gi drung na brten te bzhugs pa mthong ngo //	
mthong nas kyang bcom ldan 'das gang na ba der song ste lhags nas /	
bcom ldan 'das la 'di skad ces gsol to //	
bcom ldan 'das cig bud med cig gzigs sam /	
gzhon nu dag bud med de khyed cag gi cir 'ong /	
btsun pa 'di ni bdag cag drug cu sde bzang	
po'i tshogs grong khyer gyi slad rol du bud med	
kyis bgyis pa'i rol mos rtse bar bgyid /	
dga' bar bgyid /	
dga' mgur spyod par bgyid de /	
de rnams dang bdag cag rtse bar bgyid /	
dga' bar bgyid /	
dga' mgur spyod par bgyid pa na /	
bud med cig dam bcas pa dral te bros nas bdag cag tshol lags so //	
gzhon nu dag ji snyam du sems /	
bud med tshol ba gang yin pa dang /	
bdag nyid tshol ba gang yin pa gang 'dam /	
btsun pa bdag cag la bud med kyis ci bgyi /	
bdag cag ni bdag nyid tshol ba gang lags pa	
de 'dam lags so; ;gzhon nu dag de'i phyir 'dug	
cig dang khyed la chos bshad do //	
de nas drug cu sde bzang po'i tshogs kyis bcom	
ldan 'das kyi zhabs gnyis la mgo bos phyag byas	
te phyogs gcig tu 'khod do //	
phyogs gcig tu 'khod nas /	
bcom ldan 'das kyis drug cu sde bzang po'i tshogs	
la chos dang ldan pa'i gtam gyis yang dag par	
bstan / yang dag par 'dzin du bcug /	
yang dag par gzengs bstod /	
@76b yang dag par rab tu dga' bar mdzad de /	
sangs rgyas bcom ldan 'das rnams kyi thog ma'i dus	
su chos kyi gtam gleng ba gang yin pa 'di	
lta ste / sbyin pa'i gtam dang /	
tshul khrims kyi gtam dang /	
mtho ris kyi gtam dang /	
'dod pa rnams la mnog chung zhing /	
nyes dmigs dang /	
kun nas nyon mongs pa dang /	
rnam par byang ba dang /	
nges par 'byung ba dang /	
rab tu dben pa'i rjes su bsngags pa dang /	
rnam par byang ba'i phyogs kyi chos rnams rgya cher bshad do //	
gang gi tshe de dag bcom ldan 'das kyis dga' ba'i sems dang /	
dge ba'i sems dang /	
mgu ba'i sems dang /	
sgrib pa dang bral ba'i sems dang /	
skal ba ldan pa dang /	
yang dag phul gyi chos bshad pa shes par nus	
par gzigs pa de'i tshe sangs rgyas bcom ldan 'das	
rnams kyis yang dag phul gyi chos bshad pa gang	
yin pa / 'phags pa'i bden pa bzhi po 'di lta ste /	
sdug bsngal dang /	
kun 'byung dang /	
'gog pa dang /	
lam de rgya cher bshad do //	
dper na gos gtsang ma nag nog med pa tshon	
rtsi 'os pa'i nang du bcug na tshon rtsi legs	
par 'jen du btub pa de bzhin du drug cu	
sde bzang po'i tshogs kyis stan de nyid la 'dug	
bzhin du / 'phags pa'i bden pa bzhi po 'di lta ste /	
sdug bsngal dang /	
kun 'byung dang /	
'gog pa dang /	
lam mngon par rtogs so //	
de nas drug cu sde bzang po'i tshogs kyis chos mthong ba dang /	
chos thos pa dang /	
chos rig pa dang /	
chos kyi gting sleb pa dang /	
som nyi las rgal ba dang /	
the tshom las rgal ba dang /	
gzhan gyi dring mi @77a *//	
'jog pa dang /	
gzhan gyis mi bkri ba dang /	
ston pas bstan pa'i chos rnams la mi 'jigs pa thob nas /	
stan las langs te bla gos phrag pa gcig tu gzar nas /	
bcom ldan 'das gang na ba de logs su thal	
mo sbyar ba btud nas bcom ldan 'das la 'di	
skad ces gsol to //	
btsun pa bdag cag 'phags lags so //	
mngon par 'phags so //	
bdag cag bcom ldan 'das dang /	
chos dang dge slong gi dge 'dun la skyabs su mchi lags kyis /	
bdag cag dge bsnyen du gzung du gsol /	
deng slan chad ji srid 'tsho'i bar du srog dang yang bsdos te /	
skyabs su mchi bar mngon par dad lags so //	
de nas drug cu sde bzang po'i tshogs bcom ldan	
'das kyis bka' stsal pa la mngon par dga' ste	
rjes su yi rangs nas /	
bcom ldan 'das kyis zhabs gnyis la mgo bos phyag byas te /	
bcom ldan 'das kyi spyan snga nas dong ngo //	
de'i tshe ser skya'i gzhi na bram ze lha zhes	
bya ba phyug pa nor mang ba longs spyod che	
ba / bcom ldan 'das kyi sngon gyi thugs reg	
por gyur pa zhig gnas pa de dus gzhan zhig	
na gnyen zad nor zad 'byor pa zad par gyur	
ba / to // gang gi tshe bcom ldan 'das	
kyi bdud kyi 'khor 'byung po bye ba phrag sum	
cu rtsa drug bcom nas bla na med pa'i ye	
shes brnyes pa de'i tshe /	
bram ze lha chung ma dang lhan cig grong khyer sde can du 'ongs so //	
bram ze lhas bcom ldan 'das kyis bla na med pa'i @77b ye shes brnyes so zhes thos nas /	
des chung ma la smras pa /	
bzang mo bcom ldan 'das kyis bla na med pa'i ye shes brnyes te /	
'khor lo sgyur ba'i rigs su 'khrungs pa'i bcom ldan	
'das de ni grong khyer sde can du bsod snyoms	
la gshegs na / bdag cag gis bcom ldan 'das	
de la bsod snyoms dbul du gang gi phyir bdag	
gi khyim na nyi ma gcig gi kha zas kyang	
la gshegs na / med kyi / ngas khyod gtar bcug ste /	
kar sha pa na lnga zhig skyin par blangs so //	
des smras pa /	
rje'i sras de bzhin du mdzod cig /	
bram ze lhas chung ma bram ze zhig la gtar	
bcug nas kar sha pa na lnga bcom ldan 'das	
bshos gsol ba'i phyir skyin pa'i tshul du blangs so	
// de'i chung mas smras pa /	
rje'i sras bdag ni byang chub sems dpas lan 'ga' yang dri ma can dang /	
gos ngan pa gyon pa ma gzigs so //	
bram ze lhas khyim bdag cig las rgyan rnams brnyan nas chung ma la bskon no //	
de nas bram ze lha chung ma dang lhan cig	
gtsang zhing bsod pa'i bza' ba dang bca' ba dag	
sta gon byas nas /	
bcom ldan 'das gang na ba der song ste phyin nas /	
bcom ldan 'das la 'di skad ces gsol to; ;bcom	
ldan 'das bdag gi sdum par gdugs tshod sbyor zhing	
mchis na gnang bar mdzad du gsol /	
bcom ldan 'das kyis bram ze lha la cang mi gsung bas gnang ngo //	
de nas bcom ldan 'das bram ze lha'i bkad sa	
gang na ba der gshegs te byon nas gdan bshams	
pa nyid la bzhugs so //	
de nas bram ze lhas bcom ldan 'das bde bar	
bzhugs pa rig nas chung ma dang lhan cig tu	
gtsang zhing bsod @78a *//	
pa'i bza' ba dang bca' ba dag rang gi lag nas stobs shing tshim par byed do //	
rnam grangs du mar gtsang zhing bsod pa'i bza' ba	
dang bca' ba dag rang gi lag nas bstabs shing	
tshim par byas so //	
bcom ldan 'das kyis gsol zin nas phyag bcabs te	
lhung bzed gyu bar rig nas stan ches dma' ba	
zhig blangs te bcom ldan 'das kyi spyan sngar chos	
mnyan pa'i phyir 'dug go /	
de nas bcom ldan 'das kyis bram ze lha la yon bsngo ba mdzad nas gshegs so //	
de'i chung mas rgyan rnams bkrol te bzhag pa de	
ma byin par len pas brkus so zhes bram ze	
las thos nas sdug bsngal zhing yid mi bde bar	
gyur te / 'brog dkon pa zhig tu song nas nga la rgyan sbyin du ga la yod /	
gzhan byar med kyis bdag 'chi'o snyam pa dang /	
ji tsam na mi zhig gis dong bskos nas song ngo //	
bram ze lha ngo mtshar skyes nas de na ci yod re zhig blta'o snyam pa las /	
ji tsam na rgyan de mthong nas des rgyan de blangs te khyim du 'ongs so //	
ji tsam na lha'i chung ma yang sdug bsngal zhing	
yid mi bde bas gdungs nas khyim phyag dar byed	
pa na / 'di ltar sangs rgyas kyi mthu dang /	
lha rnams kyi lha'i mthus ji tsam na gser gyi bum pa 'tsher bag can zhig mthong ngo //	
lhas de la dris pa bzang mo 'o ni ci yin /	
des smras pa /	
rje'i sras bdag gis gser gyi bum pa zhig mthong ngo //	
des kyang smras pa /	
bzang mo kho bos kyang rgyan de mthong ngo //	
de gnyis kyis lhag par yang bcom ldan 'das @78b la dad pa bskyed do //	
de ltar mngon par dad pa dang /	
bcom ldan 'das kyis de gnyis kyis ji ltar 'phags	
pa'i bden pa bzhi rtogs par 'gyur ba de lta	
bu'i chos bshad pa mdzad pas bram ze lha chung	
ma dang bcas te /	
'jig tshogs la lta ba'i ri'i rtse mo nyi shu	
mtho ba ye shes kyi rdo rjes bcom nas rgyun	
du zhugs pa'i 'bras bu mngon sum du byas so	
// de nas bcom ldan 'das de'i nub mo 'das nas snga dro na bza' sham thabs mnabs /	
lhung bzed dang chos gos bsnams te /	
grong khyer sde can du bsod snyoms la zhugs so //	
de nas bcom ldan 'das grong khyer sde can du bsod snyoms la zhugs pa na /	
'di snyam du dgongs te /	
ma la ngas grong khyer sde can der thog mar su zhig la chos bshad snyam pa las /	
de nas bcom ldan 'das 'di snyam du dgongs te /	
ngas grong pa'i bu mo dga' mo dang dga' stobs ma la thog mar chos bshad par bya ste /	
de dag gis nga sngon sdug bsngal spong ba'i rnal 'byor la rjes su brtson pas gnas pa na /	
'dis mar sar dang 'o thug sbrang rtsi ltar mngar bas bsnyen bkur byas so snyam mo //	
de nas bcom ldan 'das grong pa'i bu mo dga'	
mo dang dga' stobs ma'i khyim gang na ba der	
gshegs so // grong pa'i bu mo dga' mo dang /	
dga' stobs mas bcom ldan 'das rgyang ring po nas mthong ngo //	
mthong nas kyang bcom ldan 'das kyi ched du gdan bshams nas 'di skad ces kyang gsol to //	
bcom ldan 'das tshur spyon /	
bcom ldan 'das byon pa legs so //	
bcom ldan 'das gdan bshams pa 'di nyid la @79a *//	
bzhugs su gsol zhes gsol nas /	
bcom ldan 'das gdan bshams pa de nyid la bzhugs so //	
de nas grong pa'i bu mo dga' mo dang dga'	
stobs mas bcom ldan 'das kyi zhabs gnyis la mgo	
bos phyag byas te /	
phyogs gcig tu 'dug go //	
phyogs gcig tu 'dug nas /	
bcom ldan 'das kyi grong pa'i bu mo dga' mo dang /	
dga' stobs ma la chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad de /	
sangs rgyas bcom ldan 'das rnams kyi thog ma'i dus	
su chos kyi gtam gleng ba gang yin pa 'di	
lta ste / sbyin pa'i gtam dang /	
tshul khrims kyi gtam dang /	
mtho ris kyi gtam dang /	
'dod pa rnams la mnog chung zhing nyes dmigs dang /	
kun nas nyon mongs pa dang /	
rnam par byang ba dang /	
nges par 'byung ba dang /	
rab tu dben pa'i rjes su bsngags pa dang /	
rnam par byang ba'i phyogs kyi chos rgya cher bshad do //	
gang gi tshe bcom ldan 'das kyis de dag dga' ba'i sems dang /	
dge ba'i sems dang /	
mgu pa'i sems dang //	
sgrib pa dang bral ba'i sems dang /	
skal pa dang ldan pa dang yang dag phul gyi chos bshad na /	
shes par nus par gzigs pa de'i tshe /	
sangs rgyas bcom ldan 'das rnams kyi yang dag phul	
gyi chos bshad pa gang yin pa 'phags pa'i bden	
pa bzhi po 'di lta ste /	
sdug bsngal dang /	
kun 'byung ba dang /	
'gog pa dang /	
lam de rgya cher bshad do //	
dper na /	
gos gtsang ma nag nog med @79b pa tshon rtsi 'os pa'i nang du bcug na /	
tshon rtsi legs par 'dzin du btub pa de bzhin du /	
grong pa'i bu mo dga' mo dang /	
dga' stobs ma stan de nyid la 'khod bzhin du 'phags pa'i bden pa bzhi po 'di lta ste /	
sdug bsngal dang /	
kun 'byung ba dang /	
'gog pa dang /	
lam mngon par rtogs so //	
de nas grong pa'i bu mo dga' mo dang /	
dga' stobs mas chos mthong ba dang /	
chos thob pa dang /	
chos rig pa dang /	
chos kyi gting slebs pa dang /	
the tshom las rgal ba dang /	
som nyi las rgal ba dang /	
gzhan gyi dring mi 'jog pa dang /	
gzhan gyis mi bkri ba dang /	
ston pas bstan pa'i chos rnams la mi 'jigs pa thob nas stan las langs te /	
bcom ldan 'das gang na ba de logs su thal mo sbyar ba btud nas /	
bcom ldan 'das la 'di skad ces gsol to //	
btsun pa bdag cag 'phags so //	
mngon par 'phags so //	
bdag cag bcom ldan 'das dang chos dang /	
dge slong gi dge 'dun la skyabs su mchi lags kyis /	
dge bsnyen du gzung du gsol /	
deng slan chad ji srid 'tsho'i bar du srog dang	
yang bsdos te skyabs su mchi bar mngon par dad	
lags so // de nas grong pa'i bu mo dga' mo dang /	
dga' stobs bcom ldan 'das la 'di skad ces gsol to //	
btsun pa de'i slad du 'dir zhal zas kyi mdzad pa mdzad du gsol /	
bcom ldan 'das kyis grong pa'i bu mo dga' mo dang /	
dga' stobs ma la cang mi gsung bas gnang ngo //	
de nas grong pa'i bu mo dga' mo dang dga'	
stobs mas bcom ldan 'das cang mi gsung bas gnang	
bar rig cing / bcom ldan 'das bde @80a *//	
bar bzhugs par rig nas gtsang zhing bsod pa'i bza'	
ba dang bca' ba dag rang gi lag nas stobs	
shing tshim par byed de /	
rnam grangs du mar gtsang zhing bsod pa'i bza' ba	
dang bca' ba dag rang gi lag nas bstabs shing	
tshim par byas so //	
bcom ldan 'das kyis gsol zin te phyag bcabs shing lhung bzed gyu bar rig nas /	
stan ches dma' ba zhig blangs te /	
bcom ldan 'das kyi spyan sngar chos mnyan pa'i phyir 'khod do //	
de nas bcom ldan 'das kyis grong pa'i bu mo dga' mo dang /	
dga' stobs ma la chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so //	
de nas bcom ldan 'das grong khyer sde can nas gshegs pa na 'di snyam du dgongs te /	
ngas yul ma ga dha 'dir ngang tshul bzang por	
bkur ba'i dge sbyong ngam bram ze gang zhig dbang	
du byas na / de dbang du gyur pas tshegs	
chung dus skye bo'i tshogs chen po dbang du 'gyur	
ba su zhig yod snyam mo //	
de'i tshe lteng rgyas 'od srung ral pa can btsas	
nas lo brgya nyi shu lon pa rgas 'khogs gtugs	
pa zhig yod pa de ma ga dha'i mi rnams	
kyis bkur stir bya ba dang /	
bla mar bya ba dang /	
rjed par bya ba dang /	
mchod par bya bas dgra bcom par bkur cing /	
'khor lnga brgya dang /	
ne ranydza na'i chu klung gi 'gram gyi bsti gnas na @80b dka' thub spyod do //	
de nas bcom ldan 'das 'di snyam du dgongs te /	
lteng rgyas 'od srung ral pa can btsas nas lo	
brgya nyi shu lon pa rgas 'khogs gtugs pa 'di	
ma ga dha'i mi rnams kyis zhes bya ba nas	
dka' thub spyod do //	
zhes bya ba'i bar gong ma bzhin du ste /	
ma langs lteng rgyas 'od srung ral pa can dbang	
du byas te 'di dbang du gyur na tshegs chung	
dus skye bo'i tshogs chen po dbang du 'gyur snyam	
mo // de nas bcom ldan 'das lteng rgyas 'od	
srung ral pa can gyi bsti gnas gang na bder	
mo // gshegs so // lteng rgyas 'od srung ral	
pa can gyis bcom ldan 'das rgyang ring po nas	
mo // gshegs so // mthong ngo // mthong nas	
kyang bcom ldan 'das kyi ched du gdan bshams nas	
mo // gshegs so // mthong ngo // / 'di skad ces kyang gsol to //	
dge sbyong chen po tshur spyon /	
dge sbyong chen po byon pa legs so //	
dge sbyong chen po yun ring po zhig lags na /	
gang nas 'khor te 'dir byon /	
dge sbyong chen po gdan bshams pa nyid la bzhugs shig ces gsol to //	
bcom ldan 'das kyis gdan bshams pa nyid la bzhugs so //	
de nas lteng rgyas 'od srung ral pa can dang /	
bcom ldan 'das lhan cig mngon du yang dag par dga' bar 'gyur ba dang /	
mgu bar 'gyur ba'i gtam rnam pa sna tshogs mdzad nas phyogs gcig tu 'dug go /	
phyogs gcig tu 'dug pa dang /	
bcom ldan 'das kyis lteng rgyas 'od srung ral pa can la 'di skad ces bka' stsal to //	
'od srung gal te khyod la mi bde ba med	
na khyod kyi me khang du bdag zhag gcig cig	
'dug go / @81a *//	
dge sbyong chen po bdag la mi bde ba ma	
mchis na 'on kyang de na klu gdug pa can	
zhig gnas te / des khyod mtho btsams par 'gyur du mchi'o //	
'od srung khyod kyis re zhig gnang bar gyis shig dang mtho btsams par mi 'gyur ro //	
dge sbyong chen po gal te khyod la mtho mi btsam na /	
dge sbyong chen po ci bde ba kho nar bzhugs shig /	
de nas bcom ldan 'das lteng rgyas 'od srung ral	
pa can gyi me khang gang na ba der gshegs	
te byon nas me khang gi phyi rol tu zhabs	
bsil nas me khang gi nang du zhugs te /	
nyid kyis rtsva gding ba bshams nas sku drang por bsrang ste skyil mo krung bcas nas /	
dran pa mngon du phyogs par bzhag ste bzhugs so //	
klu gdug pas bcom ldan 'das rgyang ring po nas mthong ngo //	
mthong nas kyang khros pa'i mthus dud pa phyung ngo //	
bcom ldan 'das kyis kyang rdzu 'phrul gyi mthus dud pa phyung ngo //	
klu gdug pas khros pa'i mthus 'bar bar byas so //	
bcom ldan 'das kyis kyang me'i khams la snyoms par zhugs so //	
de nas klu gdug pa khros pa'i mthu dang /	
bcom ldan 'das kyi rdzu 'phrul gyi mthus me khang thams cad 'bar /	
rab tu 'bar /	
kun tu rab tu 'bar te /	
me lce gcig tu gyur pas sreg par byed do //	
steng rgyas 'od srung ral pa can mtshan mo rgyu	
skar la lta ba na me khang thams cad 'bar	
/ rab tu 'bar /	
kun tu rab tu 'bar te /	
me lce gcig tu gyur nas sreg par mthong ngo //	
mthong nas kyang 'di snyam du @81b sems te /	
dge sbyong go'u ta ma chen po 'di ltar mdzes pa /	
klu gdug pas thal bar byas par ma gyur grang /	
kyi hud nyon mongs pa bdag gi tshig ma nyan to snyam mo //	
de nas bcom ldan 'das 'di snyam du dgongs te /	
nga lteng rgyas 'od srung ral pa can 'khor dang bcas pa chas bcad kyis /	
ma la ngas rdzu 'phrul ji lta bu mngon par 'du bya ba la sems mnyam par gzhag na /	
mes klu gdug pa'i me zil gyis mnan la des	
kyang de'i lus la gnod pa mi byed cing de	
dul bar mkhyen nas lhung bzed du bcug ste /	
lteng rgyas 'od srung ral pa can de la sbyin pa de lta bu zhig bya'o snyam nas /	
de nas bcom ldan 'das kyis rdzu 'phrul ji lta	
bu mngon par 'du mdzad pa la thugs mnyam par	
gzhag na / mes klu gdug pa'i me zil gyis	
mnan la des kyang de'i lus la gnod pa mi	
byed pa de lta bu mngon par 'du mdzad de	
de dul bar mkhyen nas lhung bzed du bcug ste	
gzhag na / / lteng rgyas 'od srung ral pa can gang na ba der bsnams te gshegs so //	
lteng rgyas 'od srung ral pa can gyis /	
bcom ldan 'das rgyang ring po nas mthong ngo //	
mthong nas kyang bcom ldan 'das la 'di skad ces gsol to //	
dge sbyong chen po gson pa lta zhig /	
'od srung gson no //	
dge sbyong chen po khyod kyis lhung bzed na bsnams te byon pa ci /	
'od srung klu gdug pa gang gi mthus khyod kyi	
me khang du mir gyur pa rdzu 'phrul dang mi	
ldan pa gnas su mi ster ba de ngas btul	
nas lhung bzed du bcug nas khyer te 'ongs so	
// de nas lteng rgyas 'od srung ral @82a *//	
pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de nas bcom ldan 'das lteng rgyas na lteng rgyas	
'od srung ral pa can gyi bsti gnas kyi nags	
tshang tshing na bzhugs so //	
de'i tshe lteng rgyas 'od srung ral pa can gyi	
bsti gnas na bram ze'i khye'u lnga brgya tsam me	
la yongs su spyod pa re re'i me thab gsum	
gsum ste me thab stong lnga brgya yod do //	
de nas bram ze'i khye'u de rnams me la yongs	
su spyod par 'dod na me de sbar bar ma	
nus so // de nas bram ze'i khye'u de rnams	
lteng rgyas 'od srung ral pa can gang na ba	
der song ste phyin nas /	
lteng rgyas 'od srung ral pa can la 'di skad ces smras so //	
mkhan po mkhyen par mdzod cig /	
'dir bdag cag zhugs la yongs su spyod par 'tshal	
na zhugs de sbar bar rngo ma thogs lags so	
// de nas lteng rgyas 'od srung ral pa can 'di snyam du sems te /	
dge sbyong chen po bdag gi nye 'khor na gnas na de'i mthu zhig ma byung grang snyam mo //	
de nas lteng rgyas 'od srung ral pa can bcom	
ldan 'das gang na ba der song ste phyin nas	
/ bcom ldan 'das la 'di skad ces gsol to //	
dge sbyong chen po mkhyen par mdzod cig /	
'dir bdag gi bram ze'i khye'u lnga brgya tsam me	
la yongs su spyod par 'tshal na me de sbar	
bar rngo ma thog nas bdag 'di snyam du sems	
te / bdag gi nye 'khor na dge sbyong chen	
po bzhugs @82b na de'i mthu zhig ma byung grang	
te / snyam bgyid do // 'od srung me de spar bar 'dod dam /	
dge slong chen po spar du gsol /	
de nas 'di ltar sangs rgyas rnams kyi sangs rgyas kyi mthu dang /	
lha rnams kyi lha'i mthus me de rang nyid 'bar bar gyur to //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi /	
bdag kyang dgra bcom pa yin no snyam mo //	
de nas bcom ldan 'das lteng rgyas na /	
lteng rgyas 'od srung ral pa can gyi bsti gnas kyi nags tshang tshing na bzhugs so //	
de nas bram ze'i khye'u de rnams me la yongs	
su spyad nas me gsad par 'dod nas gsad par	
ma nus so // de nas bram ze'i khye'u de	
rnams lteng rgyas 'od srung ral pa can gang na	
ba der dong ste lhags nas lteng rgyas 'od srung	
ral pa can la 'di skad ces smras so //	
mkhan po mkhyen par mdzod cig /	
'dir bdag cag zhugs la yongs su spyad nas /	
zhugs dgum par 'tshal na /	
dgum pa'i rngo ma thogs lags so //	
de nas lteng rgyas 'od srung ral pa can 'di snyam du sems te /	
dge sbyong chen po bdag gi nye 'khor na gnas pa de'i mthu zhig ma byung grang snyam mo //	
de nas lteng rgyas 'od srung ral pa can bcom	
ldan 'das gang na ba der song ste phyin nas	
/ bcom ldan 'das la 'di skad ces gsol to //	
dge sbyong chen po mkhyen par mdzad du gsol /	
'dir bdag gi bram ze'i khye'u rnams zhugs la yongs su spyad nas /	
zhugs dgum par 'tshal na /	
dgum par rngo ma @83a *//	
thogs nas /	
bdag 'di snyam du sems te /	
bdag gi nye 'khor na dge sbyong chen po bzhugs na /	
de'i mthu zhig ma byung grang snyam du bgyid do //	
'od srung me de gsod dam /	
dge sbyong chen po dgum du gsol /	
de nas 'di ltar sangs rgyas rnams kyi sangs rgyas kyi mthu dang /	
lha rnams kyi lha'i mthus me de rang nyid shi'o //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi /	
bdag kyang dgra bcom pa yin no snyam mo //	
de nas bcom ldan 'das lteng rgyas na /	
lteng rgyas 'od srung ral pa can gyi bsti gnas kyi nags tshang tshing na bzhugs so //	
de nas dus gzhan zhig na /	
lteng rgyas 'od srung ral pa can rang nyid me	
la yongs su spyod par 'dod na spar bar ma	
nus so // de nas lteng rgyas 'od srung ral pa can 'di snyam du sems te /	
bdag gi nye 'khor na dge sbyong chen po gnas	
na de'i mthu zhig byung bar ma gyur grang snyam	
mo // de nas lteng rgyas 'od srung ral pa can /	
bcom ldan 'das gang na ba der song ste phyin nas /	
bcom ldan 'das la 'di skad ces gsol to //	
dge sbyong chen po mkhyen par mdzad du gsol /	
'dir bdag nyid zhugs la yongs su spyod par 'tshal na sbar bar rdo mi thogs nas /	
bdag nyid 'di snyam du sems te; bdag gi nye 'khor na /	
dge sbyong chen po bzhugs na /	
de'i mthu zhig byung bar ma gyur grang snyam bgyid do //	
'od srung me de spar bar 'dod dam /	
dge sbyong chen po sbar du gsol /	
de nas 'di ltar @83b sangs rgyas rnams kyi sangs rgyas kyi mthu dang /	
lha rnams kyi lha'i mthus me de rang nyid 'bar bar gyur to //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi /	
bdag kyang dgra bcom pa yin no snyam mo //	
de nas bcom ldan 'das lteng rgyas na /	
lteng rgyas 'od srung ral pa can gyi bsti gnas	
kyi nags tshang tshing na bzhugs so; ;de nas dus	
gzhan zhig na lteng rgyas 'od srung ral pa can	
rang nyid me la yongs su spyad nas me de	
gsad par 'dod na gsad par ma nus so //	
de nas lteng rgyas 'od srung ral pa can 'di snyam du sems te /	
bdag gi nye 'khor na dge sbyong chen po gnas	
na de'i mthu zhig byung bar ma gyur grang snyam	
mo // de nas lteng rgyas 'od srung ral pa	
can bcom ldan 'das gang na ba der song ste	
mo // phyin nas / bcom ldan 'das la 'di skad ces gsol to //	
dge sbyong chen po mkhyen par mdzad du gsol /	
'dir bdag nyid zhugs la yongs su spyad nas zhugs dgum par 'tshal na /	
dgum par rngo ma thog lags /	
bdag 'di snyam du sems te /	
bdag gi nye 'khor na dge sbyong chen po bzhugs na /	
de'i mthu zhig byung bar ma gyur grang snyam bgyid do //	
drang srong me de bsad dam /	
dge sbyong chen po dgum du gsol /	
de nas 'di ltar sangs rgyas rnams kyi sangs rgyas kyi mthu dang /	
lha rnams kyi lha'i mthus me de rang nyid shi'o //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin @84a *//	
te; ya mtshan che mod kyi /	
bdag kyang dgra bcom pa yin no snyam mo //	
de nas bcom ldan 'das lteng rgyas na lteng rgyas	
'od srung ral pa can gyi bsti gnas kyi nags	
tshang tshing na bzhugs so //	
de nas dus gzhan zhig na lteng rgyas 'od srung	
ral pa can gyi me khang thams cad 'bar rab	
tu 'bar / kun tu rab tu 'bar te me lce gcig tu gyur nas /	
sreg par byed pa de la lteng rgyas 'od srung ral pa can 'khor dang bcas pa dang /	
gzhan yang skye bo'i tshogs chen po rnams kyis bsgrims kyang gsad ma nus so //	
de nas lteng rgyas 'od srung ral pa can 'di snyam du sems te /	
bdag gi nye 'khor na dge sbyong chen po gnas na /	
de'i mthu zhig byung bar ma gyur grang snyam mo //	
de nas lteng rgyas 'od srung ral pa can bcom	
ldan 'das gang na ba der song ste phyin nas	
/ bcom ldan 'das la 'di skad ces gsol to //	
dge sbyong chen po mkhyen par mdzad du gsol /	
dge sbyong chen po 'dir bdag gi me khang thams cad 'bar rab tu 'bar /	
kun tu rab tu 'bar te me lce gcig tu	
gyur nas sreg par bgyid pa de la bdag 'khor	
dang bcas pa dang /	
gzhan yang skye bo'i tshogs chen pos bsgrims na zhugs	
dgum par rngo ma thogs nas bdag 'di snyam du	
sems te / bdag gi nye 'khor na dge sbyong chen po bzhugs na /	
de'i mthu zhig byung bar ma gyur grang snyam bgyid do //	
'od srung me khang zhi bar bya'am /	
dge sbyong chen po zhi bar mdzad du gsol /	
de nas 'di ltar sangs rgyas rnams kyi sangs rgyas kyi mthu dang /	
lha rnams kyi lha'i mthus @84b me khang de rang nyid zhi bar gyur to //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che ba yin mod kyi /	
bdag kyang dgra bcom pa yin no snyam mo ////	
'dul ba gzhi /	
bam po gya brgyad pa /	
de nas bcom ldan 'das lteng rgyas na lteng rgyas	
'od srung ral pa can gyi bsti gnas kyi nags	
tshang tshing na bzhugs so //	
de nas rgyal po chen po bzhi po dag kha dog 'phags pas mtshan mo la bab pa na /	
bcom ldan 'das gang na ba der dong ste /	
lhags nas bcom ldan 'das kyi zhabs gnyis la mgo bos phyag byas te /	
de rnams dper na me'i phung po 'bar rab tu 'bar /	
kun tu rab tu 'bar te me lce gcig tu	
gyur nas sreg par byed pa bzhi lta bu'i lus	
kyis phyogs gcig tu 'dug go /	
lteng rgyas 'od srung ral pa can de nyid kyi mtshan mo rgyu skar rnams la lta ba na /	
bcom ldan 'das kyi spyan snga na /	
me'i phung po 'bar rab tu 'bar /	
kun tu rab tu 'bar te me lce gcig tu gyur nas sreg par byed pa bzhi mthong ngo //	
mthong nas kyang 'di snyam du sems te /	
dge sbyong chen po yang me la yongs su spyod de /	
'di ltar de'i spyan snga na me'i phung po 'bar /	
rab tu 'bar /	
kun tu rab tu 'bar te me lce gcig tu	
gyur nas sreg par byed pa bzhi yod do snyam	
mo // de nas lteng rgyas 'od srung ral pa can nang par sngar langs te /	
bcom ldan 'das gang na ba der song ste phyin pa dang /	
bcom ldan 'das la 'di skad ces gsol to //	
dge sbyong chen po mkhyen par mdzad du gsol 'dir mdang sum @85a *//	
bdag rgyu skar rnams la lta ba na dge sbyong	
chen po'i spyan snga na zhugs kyi phung po 'bar	
rab tu 'bar / kun tu rab tu 'bar te me lce gcig tu gyur te /	
sreg par byed pa bzhi mthong ngo //	
mthong nas kyang bdag 'di snyam du sems te /	
dge sbyong chen po yang me la yongs su spyod de /	
'di ltar de'i spyan snga na me'i phung po 'bar rab tu 'bar /	
kun tu rab tu 'bar te me lce gcig tu	
gyur nas sreg par bgyid pa bzhi mchis so snyam	
mo // 'od srung cing me la yongs su spyod dam /	
nga me la yongs su mi spyod de /	
de lta mod kyi 'dir mdang sum rgyal po chen	
po bzhi po dag kha dog 'phags pas mtshan mo	
la bab pa nang gang na ba der 'ongs te	
lhags nas / nga'i zhabs gnyis la mgo bos phyag byas te /	
de rnams dper na me'i phung po 'bar rab tu 'bar /	
kun tu rab tu 'bar te me lce gcig tu	
gyur nas sreg par byed pa bzhi lta bu'i lus	
kyis phyogs gcig tu 'dug pa yin no //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de nas bcom ldan 'das lteng rgyas na lteng rgyas	
'od srung ral pa can gyi bsti gnas kyi nags	
tshang tshing na bzhugs so //	
de nas lha rnams kyi dbang po brgya byin kha	
dog 'phags pas mtshan mo la bab @85b pa na	
/ bcom ldan 'das gang na ba der song ste phyin nas /	
bcom ldan 'das kyi zhabs gnyis la mgo bos phyag 'tshal te /	
de dper na me'i phung po 'bar rab tu 'bar /	
kun tu rab tu 'bar te me lce gcig tu	
gyur pa bzhi po de dag pas kyang ches lhag	
cing ches 'phags la ches bzang ba lta bu'i lus	
kyis phyogs gcig tu 'dug go /	
lteng rgyas 'od srung ral pa can de nyid kyi mtshan mo rgyu skar rnams la lta ba na /	
bcom ldan 'das kyi spyan snga na me'i phung po chen po 'bar rab tu 'bar /	
kun tu rab tu 'bar te me lce gcig tu gyur nas sreg par byed pa zhig mthong ngo //	
mthong nas kyang 'di snyam du sems te /	
dge sbyong chen po yang me la yongs su spyod de /	
'di ltar de'i mdun na me'i phung po chen po 'bar rab tu 'bar /	
kun du rab tu 'bar te me lce gcig tu	
gyur nas sreg par byed pa zhig yod do snyam	
mo // de nas lteng rgyas 'od srung ral pa can nang par sngar langs te /	
bcom ldan 'das gang na ba der song ste phyin	
nas bcom ldan 'das la 'di skad ces gsol to	
// dge sbyong chen po mkhyen par mdzad du gsol /	
'dir bdag mdang sum rgyu skar rnams la lta ba	
na dge sbyong chen po'i spyan snga na zhugs kyi	
phung po chen po 'bar rab tu 'bar /	
kun tu rab tu 'bar te me lce gcig tu gyur nas sreg par bgyid pa zhig mthong ngo //	
mthong nas kyang 'di snyam du sems te /	
dge sbyong chen po yang me la yongs su spyod	
de 'di ltar de'i spyan snga na me'i phung po	
'bar rab tu 'bar /	
kun @86a *//	
tu rab tu 'bar te me lce gcig tu gyur	
nas sreg par bgyid pa zhig mchis so snyam mo	
// 'od srung ci nga me la yongs su spyod dam /	
nga me la yongs su mi spyod de /	
de lta mod kyi 'dir mdang sum lha rnams kyi	
dbang po brgya byin kha dog 'phags pas mtshan mo	
la bab pa nang gang na ba der 'ongs te	
/ phyin nas nga'i zhabs la mgo bos phyag byas te /	
de dper na me'i phung po 'bar rab tu 'bar /	
kun tu rab tu 'bar te me lce gcig tu	
gyur nas sreg par byed pa bzhi po de dag	
las ches kyang lhag cing ches 'phags la ches bzang	
ba lta bu'i lus kyis phyogs gcig tu 'dug pa	
yin no // de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de nas bcom ldan 'das lteng rgyas 'od srung ral	
pa can gyi bsti gnas kyi nags tshang tshing na	
bzhugs so // de nas mi mjed kyi bdag po	
tshangs pa kha dog 'phags pas mtshan mo la bab	
pa na bcom ldan 'das gang na ba der song	
bzhugs so // ste phyin nas / bcom ldan 'das kyi zhabs gnyis la mgo bos phyag byas te /	
de dper na me'i phung po bzhi po de dag	
nyid snga ma bzhin du sreg pa zhes bya ba	
nas / me'i phung po chen po lnga pa de	
me lce gcig tu gyur nas sreg par byed do	
nas / // zhes bya ba'i bar de dag pas	
kyang ches lhag cing ches @86b 'phags la ches bzang	
ba lta bu'i lus kyis phyogs gcig tu 'dug go	
nas / // / lteng rgyas 'od srung ral pa	
can de nyid kyi mtshan mo rgyu skar rnams la	
nas / // / lta ba na / bcom ldan	
'das kyi spyan snga na me'i phung po chen po	
'bar rab tu 'bar zhes bya ba nas sreg par	
byed pa zhes bya ba'i bar zhig mthong ngo //	
mthong nas kyang de 'di snyam du sems te /	
dge sbyong chen po yang me la yongs su spyod de /	
'di ltar de'i mdun du me'i phung po chen po	
zhes bya ba nas sreg par byed pa'i bar zhig	
yod do snyam mo //	
de nas lteng rgyas 'od srung ral pa can nang par sngar langs nas /	
bcom ldan 'das gang na ba der song ste phyin	
nas bcom ldan 'das la 'di skad ces gsol to	
// dge sbyong chen po mkhyen par mdzad du gsol /	
'dir bdag mdang sum rgyu skar rnams la lta ba na /	
dge sbyong chen po'i spyan snga na zhugs kyi phung	
po 'bar ba zhes bya ba nas sreg par byed	
pa zhes bya ba'i bar zhig mthong ngo //	
mthong nas kyang bdag 'di snyam du sems te /	
dge sbyong chen po yang me la yongs su spyod de /	
'di ltar de'i spyan snga na me'i phung po chen po 'bar rab tu 'bar /	
kun tu rab tu 'bar te me lce gcig tu	
gyur nas sreg par bgyid pa zhig mchis so snyam	
mo // 'od srung cing me la yongs su spyod dam /	
nga me la yongs su mi spyod de /	
de lta mod kyi 'dir mdang sum mi mjed kyi	
bdag po tshangs pa kha dog 'phags pas mtshan mo	
la bab pa na nga gang na ba der 'ongs	
te phyin nas / nga'i zhabs la mgo bos phyag byas te /	
@87a *// de dper na me'i phung po 'bar rab tu 'bar	
ba bzhi po de dag nas snga ma bzhin du	
me'i phung po chen po lnga pa de 'bar ba	
nas me lce gcig tu gyur nas sreg par byed	
pa zhes bya ba'i bar gong ma bzhin du ste	
/ de dag pas kyang ches lhag cing ches 'phags	
la ches bzang ba lta bu'i lus kyis phyogs gcig	
tu 'dug pa yin no //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po go'u ta ma ni rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de nas bcom ldan 'das lteng rgyas na lteng rgyas	
'od srung ral pa can gyi bsti gnas kyi nags	
tshang tshing na bzhugs so //	
de'i tshe lteng rgyas 'od srung ral pa can gyi	
'dug gnas na mchod sbyin zhag bdun pa byed pa	
la bab bo // de nas lteng rgyas 'od srung ral pa can 'di snyam du sems te /	
gal te ma ga dha'i mi rnams kyis dge sbyong	
chen po 'di ltar rdzu 'phrul che zhing 'di ltar	
mthu che ba yin par shes na de nyid la	
bya ba byed par sems kyi bdag la ni de	
ltar ma yin pa'i gnas 'di yod kyis /	
kye ma dge sbyong chen po zhag bdun zhig 'di	
nas gzhan du song yang ci ma rung snyam mo	
// de nas bcom ldan 'das kyi thugs kyis lteng	
rgyas 'od srung ral pa can gyi sems mkhyen nas	
zhag bdun gzhan du bzhud do //	
de'i tshe zhag bdun du lteng rgyas 'od srung ral pa can la rnyed pa dang /	
bkur sti chen po byung bas /	
bza' ba dang bca' ba rab tu mang po dang yang @87b ldan /	
skye bo'i tshogs chen po yang dbang du gyur to //	
de nas lteng rgyas 'od srung ral pa can gyi	
'dug gnas na mchod sbyin de zhag bdun du byas	
zin nas 'di snyam du sems te /	
'dir bdag la zhag bdun du rnyed pa dang bkur	
sti chen po byung zhing bza' ba dang bca' ba	
rab tu mang po dang yang ldan /	
skye bo'i tshogs chen po yang dbang du gyur gyis /	
kye ma da ni dge sbyong chen po 'ongs kyang ci ma rung /	
bdag gis de yang de la longs spyod du gzhug go snyam mo //	
de nas bcom ldan 'das kyi thugs kyis lteng rgyas	
'od srung ral pa can gyi sems mkhyen nas lteng	
rgyas 'od srung ral pa can gang na ba der	
gshegs so // lteng rgyas 'od srung ral pa can	
gyis bcom ldan 'das rgyang ring po nas mthong ngo	
gshegs so // // mthong nas kyang bcom ldan 'das la 'di skad ces gsol to //	
dge sbyong chen po byon tam /	
'od srung /	
'ongs so //	
dge sbyong chen po khyod ci'i slang du zhag bdun 'di nas gzhan du bzhud lags /	
'od srung khyod kyi 'dug gnas na mchod sbyin zhag	
bdun du byed pa la bab nas 'di snyam du	
gal te ma ga dha'i mi rnams kyis dge sbyong	
chen po ni 'di ltar rdzu 'phrul che ba /	
'di ltar mthu che ba yin par shes na de	
kho na la bya ba byed par sems kyi bdag	
la ni de lta ma yin pa'i gnas 'di yod	
par 'gyur gyis / kye ma dge sbyong chen po	
zhag bdun zhig 'di nas gzhan du song yang ci	
ma rung snyam du sems pa ma yin nam /	
nga'i thugs kyis khyed kyi sems shes nas zhag bdun 'di nas gzhan du song ngo //	
'o na ci'i @88a *//	
slad du 'dir byon lags /	
'od srung khyod kyi ma chod sbyin zhag bdun du byas zin nas /	
'di snyam du bdag la zhag bdun du rnyed pa dang /	
bkur sti chen po byung zhing bza' ba dang bca' ba rab tu mang po ldan /	
skye bo'i tshogs chen po yang dbang du gyur gyis /	
kye ma dge sbyong chen po 'ongs kyang ci ma rung /	
bdag gis de yang de la yongs su longs spyod	
du gzhug go snyam du sems pa ma yin nam	
/ dge sbyong chen po de lta lags so //	
nga'i thugs kyis khyod kyi sems shes nas nga 'ongs pa yin no //	
dge sbyong chen po ci bde kho nar longs spyad du gsol /	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de nas bcom ldan 'das lteng rgyas na lteng rgyas	
'od srung ral pa can gyi bsti gnas kyi nags	
tshang tshing na bzhugs so //	
de nas lteng rgyas 'od srung ral pa can gyis /	
bcom ldan 'das la 'di skad ces gsol to //	
dge sbyong chen po de'i slad du bdag gi nye	
'khor du bzhugs sheg dang bdag gis khyod la chos	
dang mthun pa'i 'tsho ba sbyar ro //	
bcom ldan 'das kyis lteng rgyas 'od srung ral pa la cang mi gsung bas gnang ngo //	
de nas lteng rgyas 'od srung ral pa can gyis	
bcom ldan 'das kyi ched du rang kho nas g-yos	
byas nas / bcom ldan @88b 'das gang na ba der song ste phyin nas /	
bcom ldan 'das la 'di skad ces gsol to //	
dge sbyong chen po gdugs tshod lags shing mchis na /	
dge sbyong chen po da de'i dus la bab par dgongs su gsol /	
'od srung de'i phyir song zhig /	
nga yang 'ong ngo //	
de nas bcom ldan 'das kyis lteng rgyas 'od srung	
ral pa can song nas ring po ma lon par	
mkhyen nas / ji ltar thugs mnyam par bzhag na	
shing 'dzam bu zhes bya ba gang gis 'dzam bu'i	
gling du gdags pa de las kha dog dang /	
dri dang /	
ro dang ldan pa'i 'dzam bu'i snye ma rnams kyis lhung bzed bkang nas bsnams te /	
lteng rgyas 'od srung ral pa can gyis bsti gnas	
gang na ba der gshegs pa de lta bu'i ting	
nge 'dzin la snyoms par zhugs te byon nas gdan	
bshams pa nyid la bzhugs so //	
de nas de'i 'og tu lteng rgyas 'od srung ral	
pa can 'ongs nas lteng rgyas 'od srung ral pa	
can gyis bcom ldan 'das bsti gnas kyi gdan bshams	
pa nyid la bzhugs pa mthong ngo //	
mthong nas kyang 'di skad ces gsol to //	
dge sbyong chen po byon tam /	
'od srung 'ongs so //	
dge sbyong chen po khyod kyi lhung bzed na ci mchis /	
'dir ngas 'od srung khyod song nas ring po ma	
lon par mkhyen nas ji ltar thugs mnyam par bzhag	
na / shing 'dzam bu zhes bya ba gang gis	
'dzam bu'i gling du gdags pa de las kha dog	
na / dang / dri dang /	
ro dang ldan pa'i 'dzam bu'i snye ma rnams kyis lhung bzed bkang nas 'dir phyin pa @89a *//	
de lta bu'i ting nge 'dzin la snyoms par zhugs kyis gal te 'dod na longs spyod cig /	
dge sbyong chen po ci bde kho nar 'tshal lags so //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing	
mthu che ba yin te ya mtshan che mod kyi	
/ bdag kyang dgra bcom pa yin no snyam mo //	
'dzam bu'i snye ma ji lta bar skyu ru ra'i snye ma rnams kyang de bzhin no //	
byang gi sgra mi snyan gyi gling du gshegs nas /	
ma rmos ma btab pa'i 'bras s'a lu'i 'brus lhung bzed bkang ste bsnams nas /	
lteng rgyas 'od srung ral pa can gyi bsti gnas	
gang na ba der gshegs te byon nas gdan bshams	
pa nyid la bzhugs so //	
de nas de'i 'og tu lteng rgyas 'od srung ral pa can 'ongs nas /	
lteng rgyas 'od srung ral pa can gyis bcom ldan	
'das bsti gnas kyi gdan bshams pa nyid la bzhugs	
pa mthong ngo // mthong nas kyang 'di skad ces gsol to //	
dge sbyong chen po byon tam /	
'od srung /	
'ongs so //	
dge sbyong chen po khyod kyi lhung bzed na ci mchis /	
'dir ngas 'od srung khyod song nas ring po ma	
lon par mkhyen nas ji ltar thugs mnyam par bzhag	
na / byang gi sgra mi snyan gyi gling du gshegs nas /	
ma rmos ma btab pa'i 'bras s'a lu'i 'brus lhung	
bzed bkang nas 'dir phyin pa de lta bu'i ting	
nge 'dzin la snyoms par zhugs kyis /	
gal te 'dod na longs spyod cig /	
dge sbyong chen @89b po ci bde kho nar 'tshal lags so //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de bzhin du rgyal po chen po bzhi dang /	
sum cu rtsa gsum pa'i gnas su gshegs nas lha'i	
bdud rtsis lhung bzed bkang nas bsnams te zhes brjod	
par bya'o // de nas bcom ldan 'das lteng rgyas	
na lteng rgyas 'od srung ral pa can gyi bsti	
gnas kyi nags tshing tshing na bzhugs so //	
de nas lteng rgyas 'od srung ral pa can gyis	
bcom ldan 'das kyi ched du rang nyid kyis g-yos	
byas nas / bcom ldan 'das gang na ba der song ste phyin nas /	
bcom ldan 'das la 'di skad ces gsol to //	
dge sbyong chen po gdugs tshod lags shing mchis na /	
dge sbyong chen po da de'i dus la bab par dgongs su gsol /	
de nas bcom ldan 'das snga dro na bza' sham thabs mnabs /	
lhung bzed dang chos gos bsnams te /	
lteng rgyas 'od srung ral pa can gyi bsti gnas	
gang na ba der gshegs te byon nas gdan bshams	
pa nyid la bzhugs so //	
de nas lteng rgyas 'od srung ral pa can gyis bcom ldan 'das bde bar bzhugs par rig nas /	
gtsang zhing bsod pa'i bza' ba bca' bas lhung bzed bkang nas phul lo //	
de nas bcom ldan 'das kyis lteng rgyas 'od srung ral pa can las bsod snyoms bzhes nas /	
phyogs gzhan zhig tu bzhugs nas zhal zas kyi @90a *//	
bya ba mdzad do //	
de nas bcom ldan 'das la chus chu'i dgos pa zhig byung ngo //	
de nas lha rnams kyi dbang po brgya byin gyis	
bcom ldan 'das la chus chu'i dgos pa byung bar	
shes nas / bcom ldan 'das gang na ba der	
song ste phyin nas bcom ldan 'das kyi spyan sngar	
lag pas sa la bsnun pa dang /	
de nas bkod ma chen po zhig byung ste chu	
'bab pa de la bcom ldan 'das kyis chus chu'i	
bya ba mdzad do //	
lteng rgyas 'od srung ral pa can gyi bsti gnas na 'chag pa na /	
bkod ma chen po byung ste /	
chu 'bab pa mthong ngo //	
mthong nas kyang 'di snyam du sems te /	
chu 'di sngon ni med na chu 'di da lta gang nas bab snyam mo //	
de nas lteng rgyas 'od srung ral pa can bcom	
ldan 'das gang na ba der song ste phyin nas	
bcom ldan 'das la 'di skad ces gsol to //	
dge sbyong chen po mkhyen par mdzad du gsol /	
bdag 'dir bsti gnas na 'chag pa na bkod ma chen po'i chab cig mthong ngo //	
mthong nas kyang bdag 'di snyam du sems te /	
chu 'di sngon ni ma mchis na /	
da ltar chu 'di gang nas bab snyam du bgyid do //	
'od srung 'dir khyod las ngas bsod snyoms bzhes nas phyogs 'dir bzhugs te /	
zhal zas kyi bya ba mdzad pa na /	
nga la chus chu'i dgos pa zhig byung ngo //	
de nas lha rnams kyi dbang po brgya @90b byin	
gyis nga la chu sa chu'i dgos pa byung bar	
shes nas phyogs 'dir lag pa sa la bsnun pa	
las / de nas bkod ma chen po byung ba de la ngas chus chu'i bya ba mdzad de /	
'od srung rdzing 'di ni lag pas brkos pa zhes bya'o //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de nas bcom ldan 'das lteng rgyas na lteng rgyas	
'od srung ral pa can gyi bsti gnas kyi nags	
tshang tshing na bzhugs so //	
de nas bcom ldan 'das phye ma red nang du yang dag 'jog las bzhengs nas /	
rdzing lag pas brkos pa gang na ba der gshegs te byon nas /	
rdzing lag pas brkos pa'i 'gram gyi mtha' gcig tu na bza' chos gos rnams bzhag ste /	
rdzing lag pas brkos par zhugs nas sku khrus mdzad	
nas rdzing lag pas brkos pa nas 'byung bar bzhed	
pa na / shing aardzu na gang na ba de logs su phyag brkyang ngo //	
de nas aardzu na'i yal ga chen po 'dud par gyur te /	
de la bcom ldan 'das kyis bzung nas rdzing lag pas brkos pa nas byung ngo //	
lteng rgyas 'od srung ral pa can bsti gnas na 'chag pa na /	
rdzing lag pas brkos pa'i 'gram na aardzu na'i yal ga chen po'i 'dud pa zhig mthong ngo //	
mthong nas kyang 'di snyam du sems te /	
aardzu na'i yal ga 'di sngon ni 'dud par ma gyur na /	
aardzu na'i yal @91a *//	
ga chen po 'di su zhig gis btud snyam mo //	
de nas lteng rgyas 'od srung ral pa can bcom	
ldan 'das gang na ba der song ste phyin nas	
/ bcom ldan 'das la 'di skad ces gsol to //	
dge sbyong chen po mkhyen par mdzad du gsol /	
bdag 'dir bsti gnas na 'chag pa na rdzing lag	
pas brkos pa'i 'gram na aardzu na'i yal ga chen	
po 'dud pa mthong ngo; ;mthong nas kyang 'di snyam	
du sems te / aardzu na'i yal ga chen po 'di sngon ni 'dud par ma gyur na /	
da 'di su zhig gis btud snyam bgyid do //	
'od srung nga 'dir phye ma red nang du yang	
dag 'jog las bzhengs nas rdzing lag pas brkos pa	
gang na ba der gshegs te byon nas /	
rdzing lag pas brkos pa'i 'gram gyi mtha' gcig na	
na bza' chos gos rnams bzhag ste; rdzing lag pas	
brkos par zhugs te /	
lus khrus byas nas rdzing lag pas brkos pa nas	
'byung bar 'dod nas shing aardzu na 'di gang na	
ba de logs su lag pa brkyang pa dang /	
de nas aa rdzu na'i yal ga chen po 'di 'dud par gyur te /	
de la nga 'jus nas rdzing lag pas brkos pa nas byung ngo //	
'od srung shing 'di ni aardzu na lag pas bzung ba zhes bya'o //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de nas bcom ldan @91b 'das lteng rgyas na lteng	
rgyas 'od srung ral pa can gyi bsti gnas kyi	
nags tshang tshing na bzhugs so //	
de'i tshe bcom ldan 'das kyis phyag dar khrod pa'i sha na'i ras dag rnyed nas /	
de nas bcom ldan 'das 'di snyam du dgongs te /	
nga'i phyag dar khrod pa'i sha na'i ras gang du bkru snyam mo //	
de nas lha rnams kyis dbang po brgya byin gyi	
sems kyis bcom ldan 'das kyi dgongs pa shes nas	
ri brag cig las rdo leb che la ring ba	
zhig blangs nas bcom ldan 'das gang na ba der	
song ste phyin nas /	
bcom ldan 'das la 'di skad ces gsol to //	
bcom ldan 'das phyag dar khrod pa'i sha na'i ras dag 'di la bkru bar gsol /	
de la bcom ldan 'das kyis phyag dar khrod pa'i sha na'i ras rnams bkrus so //	
de nas bcom ldan 'das 'di snyam du dgongs te	
nga'i phyag dar khrod pa'i sha na'i ras rnams gang	
du dgram snyam pa dang /	
de nas lha rnams kyi dbang po brgya byin gyi	
sems kyis bcom ldan 'das kyi dgongs pa shes nas	
/ brag cig las rdo leb che la ring ba zhig khyer nas /	
bcom ldan 'das gang na ba der song ste phyin nas /	
bcom ldan 'das la 'di skad ces gsol to //	
bcom ldan 'das 'di la phyag dar khrod pa'i sha na'i ras rnams dgram du gsol /	
de la bcom ldan 'das kyis phyag dar khrod pa'i sha na'i ras dag bkram mo //	
lteng rgyas 'od srung ral pa can bsti gnas na	
'chag pa na rdo leb che la ring ba dag	
mthong ngo // @92a *//	
mthong nas kyang 'di snyam du sems te /	
rdo leb che la ring ba 'di dag sngon ni	
med na rdo leb che la ring ba 'di dag	
da su zhig gis khyer te 'ong snyam mo //	
de nas lteng rgyas 'od srung ral pa can bcom	
ldan 'das gang na ba der song ste phyin nas	
/ bcom ldan 'das la 'di skad ces gsol to //	
dge sbyong chen po mkhyen par mdzad du gsol /	
'dir bdag bsti gnas na 'chag pa na rdo leb che la ring ba dag cig mthong ngo //	
mthong nas kyang 'di snyam du sems te /	
rdo leb che la ring ba 'di dag sngon ni	
ma mchis na rdo leb che la ring ba 'di	
dag da su zhig gis 'tshal te mchis snyam bgyid	
do // 'od srung 'dir ngas phyag dar khrod pa'i sha na'i ras dag cig rnyed do //	
de nas nga 'di snyam du dgongs te /	
phyag dar khrod pa'i sha na'i ras gang du bkru snyam pa dang /	
de nas lha rnams kyi dbang po brgya byin gyi	
sems kyis nga'i dgongs pa shes nas brag cig las	
rdo leb che la ring ba zhig blangs te /	
nga gang na ba der 'ongs te phyin nas nga la 'di skad ces gsol to //	
bcom ldan 'das 'di la phyag dar khrod pa'i sha na'i ras rnams bkru bar gsol /	
ngas de la phyag dar khrod pa'i sha na'i ras rnams bkrus so //	
nga 'di snyam du dgongs te /	
ngas de la phyag dar khrod pa'i sha na'i ras rnams gang du dgram snyam pa dang /	
de nas lha rnams kyi dbang po brgya byin gyi sems kyis nga'i @92b dgongs pa shes nas /	
brag cig las rdo leb che la ring ba gzhan zhig blangs te /	
nga gang na ba der 'ongs te phyin nas /	
nga la 'di skad ces gsol to //	
bcom ldan 'das 'dir phyag dar khrod pa'i sha na'i ras rnams dgram du gsol /	
ngas de la phyag dar khrod pa'i sha na'i ras rnams bkram mo //	
'od srung rdo leb che zhing ring ba 'di dag ni gnod sbyin gyis blangs pa zhes bya'o //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de nas bcom ldan 'das lteng rgyas na lteng rgyas	
'od srung ral pa can gyi bsti gnas kyi nags	
tshang tshing na bzhugs so //	
de'i tshe ne ranydza na chu cher brug nas bab bo //	
de nas bcom ldan 'das chu klung mi gang bas	
lhag pas khengs pa'i steng nas rdul gyis yog pa	
bla gab med pa la 'chag pas 'chag par mdzad	
do // de nas lteng rgyas 'od srung ral pa can 'di snyam du sems te /	
dge sbyong chen po de ltar mdzes pa chu chen po brug pas khyer ba ma gyur grang /	
ma la bdag gis dge sbyong chen po btsal lo snyam du bsams nas /	
shing gcig pa'i gru'i nang du zhugs te /	
bcom ldan 'das btsal pa na /	
lteng rgyas na 'od srung ral pa can gyis bcom	
ldan 'das chu klung mi gang bas lhag pas khengs	
pa'i steng nas rdul gyis yog pa bla gab med	
pa na / 'chag pas 'chag @93a *//	
par mthong ngo //	
mthong nas kyang bcom ldan 'das la 'di skad ces gsol to //	
dge sbyong chen po gson nam /	
'od srung gson no //	
dge sbyong chen po zhugs shing gcig pa'i grur 'jug gam /	
'od srung 'jug go /	
de nas bcom ldan 'das 'di snyam du dgongs te /	
ma la ngas ji ltar thugs mnyam par bzhag na	
shing gcig pa'i gru ji lta bar chu la 'jug	
pa de lta bu'i rdzu 'phrul mngon par 'du bya	
ba 'du bya'o snyam nas /	
de nas bcom ldan 'das kyis ji ltar thugs mnyam	
par bzhag na shing gcig pa'i gru ji lta bar	
chu la 'jug pa de lta bu'i rdzu 'phrul mngon	
par 'du mdzad do //	
de nas lteng rgyas 'od srung ral pa can 'di snyam du sems te /	
'di ltar dge sbyong chen po rdzu 'phrul che zhing mthu che ba yin te /	
ya mtshan che mod kyi bdag kyang dgra bcom pa yin no snyam mo //	
de nas bcom ldan 'das kyi thugs kyis lteng rgyas 'od srung ral pa can gyi sems mkhyen nas /	
lteng rgyas 'od srung ral pa can la 'di skad ces bka' stsal to //	
'od srung khyod ni dgra bcom pa ma yin /	
dgra bcom pa'i 'bras bu mngon sum du bya ba'i phyir zhugs pa ma yin te /	
dgra bcom pa'i lam gang yin pa de yang mi shes so //	
de nas lteng rgyas 'od srung ral pa can 'di snyam du sems te /	
dge sbyong chen po go'u ta ma'i thugs kyis @93b bdag gi sems mkhyen to snyam du rig nas /	
bcom ldan 'das la 'di skad ces gsol to //	
dge sbyong chen po /	
bdag legs par gsungs pa'i chos 'dul ba la rab	
tu 'byung ba dang bsnyen par rdzogs pa dge slong	
gi dngos po 'thob pa lta na /	
dge sbyong chen po'i spyan sngar bdag tshangs par spyod pa spyad par bgyi'o //	
'od srung khyod kyis 'khor la bltas sam /	
dge sbyong chen po /	
ma bltas lags so //	
'od srung de'i phyir re zhig 'khor la ltos shig /	
'di ltar khyod lta bu'i mi grags pa dang ldan	
pa shes nyen can rnams kyis ni 'khor la bltas	
pa legs pa yin no //	
de nas lteng rgyas 'od srung ral pa can rang	
gi bsti gnas gang yin pa der song ste phyin	
nas / bram ze'i khye'u rnams la smras pa /	
bram ze'i khye'u dag shes par gyis shig /	
bram ze'i khye'u dag kho bo ni dge sbyong chen po'i spyan sngar tshangs par spyad pa spyod na /	
shes ldan dag ci byed /	
mkhan po bdag cag gis cung zad ci 'tshal ba	
de thams cad ni mkhan po la brten nas lags	
pas / gal te mkhan po dge sbyong chen po'i spyan sngar tshangs par spyad pa spyod na /	
bdag cag kyang mkhan po rab tu byung ba'i rjes su rab tu 'byung ngo //	
bram ze'i khye'u dag khyod kyis de'i phyir g-yang gzhi dang /	
shing shun dang /	
'khar ba dang /	
ril ba spyi blugs dang /	
blugs gzar 'di dag chu klung ne ranydza na'i nang @94a *//	
du 'or cig /	
mkhan po bka' bzhin 'tshal zhes bram ze'i khye'u de rnams kyis g-yang gzhi dang /	
shing shun dang /	
'khar ba dang /	
ril ba spyi blugs dang /	
blugs gzar rnams chu klung ne ranydza na'i nang du bor nas /	
lteng rgyas 'od srung ral pa can gang na ba der song ste phyin nas /	
lteng rgyas 'od srung ral pa can la 'di skad ces smras so //	
mkhan po 'di ltar bdag cag gis bgyi pa gang lags pa de bgyis lags so //	
de nas lteng rgyas 'od srung ral pa can 'khor lnga brgya dang /	
bcom ldan 'das gang na ba der song ste phyin nas /	
bcom ldan 'das la 'di skad ces gsol to //	
dge sbyong chen po bdag gis 'khor la bltas lags te /	
bdag legs par gsungs pa'i chos 'dul ba la rab tu 'byung ba dang /	
bsnyen par rdzogs pa dge slong gi dngos po 'thob	
pa lta na bdag dge sbyong chen po'i spyan sngar	
tshangs par spyod pa spyad par bgyi'o //	
'od srung tshur shog /	
tshangs par spyad pa spyod cig /	
de nyid kyis tshe dang ldan pa de dag rab tu byung ba dang /	
des bsnyen par rdzogs pa dang /	
des dge slong gi dngos por gyur to //	
de'i tshe lteng rgyas 'od srung ral pa can gyi spun chu klung 'od srung dang /	
ga ya 'od srung gnyis 'khor nyis brgya lnga bcu lnga bcu dag /	
chu klung ne ranydza na'i mjug gi 'gram gyi bsti gnas na dka' thub spyod do //	
chu klung 'od srung dang /	
ga ya 'od srung @94b spun gyis g-yang gzhi dang /	
shing shun dang 'khar ba dang /	
ril ba spyi blugs dang /	
blugs gzar de dag chu klung ne ranydza nas khyer bar mthong ngo //	
mthong nas kyang de dag 'di snyam du sems te /	
bdag cag gi tshangs pa mtshungs par spyod pa rnams rgyal po'am /	
chom rkun nam /	
me'am /	
chus nyes dmigs 'ga' zhig byung bar ma gyur grang /	
ma la bdag cag gis tshangs pa mtshungs par spyod pa rnams btsal lo snyam mo //	
de nas chu klung 'od srung dang /	
ga ya 'od srung spun dag lteng rgyas 'od srung ral pa can tshol zhing /	
lteng rgyas 'od srung ral pa can gyi bsti gnas gang na ba der dong ba dang /	
de'i tshe tshe dang ldan pa lteng rgyas 'od srung	
ral pa can skra byi snam sbyar bgos nas 'khor	
lnga brgya dang bcom ldan 'das kyi spyan snga na	
chos mnyan pa'i phyir 'dir 'khod do; ;chu klung 'od	
srung dang ga ya 'od srung spun gyis lteng rgyas	
'od srung ral pa can skra byi snam sbyar bgos	
nas / bcom ldan 'das kyi spyan snga na chos mnyan pa'i phyir 'dug pa mthong ngo //	
mthong nas kyang tshe dang ldan pa lteng rgyas 'od	
srung ral pa can la 'di skad ces smras so	
// 'od srung ral pa can 'di ni mchog yin la /	
de mchog ma yin nam /	
'od srung dag 'di ni mchog yin te de ni ma yin no //	
de nas chu klung 'od srung dang /	
ga ya 'od srung spun dag 'di snyam du sems te /	
sangs rgyas bcom ldan 'das ni mchog ma yin pa ma yin zhing chos bshad pa yang @95a *//	
mchog ma yin pa ma yin te /	
gang gi phyir da ltar lteng rgyas 'od srung ral	
pa can btsas nas lo brgya nyi shu lhag lon	
pa rgas 'khogs gtugs pa /	
ma ga dha'i mi rnams kyis bkur sti byas /	
bla mar byas /	
rjed par byas /	
mchod par byas shing dgra bcom par bkur ba de	
yang lan gnyis kyi bar du dge sbyong chen po'i	
spyan sngar rab tu 'byung bar khas blangs kyis /	
ma la bdag cag kyang dge sbyong chen po'i spyan	
sngar tshangs par spyod pa spyad par bya'o snyam du	
bsams nas / bcom ldan 'das la 'di skad ces gsol to //	
dge sbyong chen po bdag cag legs par gsungs pa'i chos 'dul ba la rab tu 'byung ba dang /	
bsnyen par rdzogs pa dge slong gi dngos po 'thob pa lta na /	
bdag cag dge sbyong chen po'i spyan sngar tshangs par spyod pa spyad par bgyi'o //	
khyed kyis 'khor la bltas sam /	
dge sbyong chen po ma bltas lags so //	
'od srung dag de'i phyir re zhig 'khor la ltos shig /	
'di ltar khyed lta bu'i mi grags pa dang ldan pa /	
shes nyen can dag gis ni 'khor la blta ba legs pa yin no //	
de nas chu klung 'od srung dang /	
ga ya 'od srung spun rang gi bsti gnas gang	
na ba der song ste phyin nas bram ze'i khye'u	
rnams la 'di skad ces smras so //	
bram ze'i khye'u dag shes par gyis shig /	
kho bo cag ni dge sbyong chen po'i spyan sngar tshangs par @95b spyad pa spyod na /	
shes ldan dag ci byed /	
mkhan po dag bdag cag cung zad ci 'tshal ba	
de thams cad ni mkhan po dag la brten nas	
lags kyis / gal te mkhan po dag dge sbyong	
chen po'i spyan sngar tshangs par spyod pa spyad na	
lags kyis / / bdag cag kyang mkhan po rab tu byung ba'i rjes su rab tu 'byung ngo //	
bram ze'i khye'u dag de'i dus da yin par shes par gyis shig /	
de nas chu klung 'od srung dang ga ya 'od	
srung spun gnyis 'khor nyis brgya lnga bcu lnga bcu	
dag / bcom ldan 'das gang na ba der song ste lhags nas /	
bcom ldan 'das la 'di skad ces gsol to //	
dge sbyong chen po bdag cag gis 'khor la bltas lags te /	
dge sbyong chen po bdag cag legs par gsungs pa'i chos 'dul ba la rab tu 'byung ba dang /	
bsnyen par rdzogs pa dge slong gi dngos po 'thob	
pa lta na bdag cag dge sbyong chen po'i spyan	
sngar tshangs par spyod pa spyad par bgyi'o //	
'od srung dag /	
tshur shog tshangs par spyad pa spyod cig /	
de nyid kyis tshe dang ldan pa de rnams rab	
tu byung ba dang des bsnyen par rdzogs pa dang	
/ des dge slong gi dngos por gyur to //	
de nas bcom ldan 'das kyis ral pa can stong po de rab tu phyung /	
bsnyen par rdzogs par mdzad nas lteng rgyas su ji tsam bzhed kyi bar du bzhugs nas /	
ga ya gang na ba der rgyu zhing gshegs te /	
rim gyis rgyu zhing gshegs pa na ga yar byon	
nas ga ya na ga ya mgo'i mchod rten na	
sngon gyi ral @96a *//	
pa can thams cad rab tu byung ba'i dge slong stong dang thabs cig tu bzhugs so //	
de nas bcom ldan 'das kyis dge slong stong po de la /	
rdzu 'phrul rnam pa gsum gyis 'doms par mdzad de /	
rdzu 'phrul gyi cho 'phrul dang /	
kun brjod pa'i cho 'phrul dang /	
rjes su bstan pa'i cho 'phrul lo //	
de la bcom ldan 'das kyis rdzu 'phrul gyi cho 'phrul ni 'di yin te /	
de nas bcom ldan 'das kyis ji ltar thugs mnyam par bzhag na /	
nyid kyis gdan gyi nang du mi snang bar gyur cing /	
shar phyogs kyi steng gi bar snang la mngon par 'phags nas /	
spyod lam rnam pa bzhi mdzad de /	
'di lta ste /	
'chag pa dang /	
bzhengs pa dang /	
bzhugs pa dang /	
mnal bar mdzad do //	
me'i ting nge 'dzin la yang snyoms par 'jug par mdzad de /	
me'i ting nge 'dzin la snyoms par zhugs pa na /	
sangs rgyas bcom ldan 'das kyi sku las 'od zer rnam pa sna tshogs dag 'byin par mdzad de /	
'di lta ste /	
sngon po dang /	
ser po dang /	
dmar po dang /	
dkar po dang /	
leb rgan dang /	
shel gyi kha dog go /	
cho 'phrul zung du yang ston par mdzad de /	
sku'i smad nas 'bar bar mdzad la sku'i stod nas chu grang mo'i rgyun 'bebs par mdzad do //	
sku'i stod na 'bar bar mdzad la sku'i smad nas	
chu grang mo'i rgyun 'bebs par mdzad pa de lta	
bu'i ting nge 'dzin @96b la snyoms par zhugs so	
// shar phyogs la ji lta ba bzhin du lho dang /	
nub dang /	
byang phyogs su'ang de bzhin no //	
phyogs bzhir rdzu 'phrul gyi cho 'phrul rnam pa bzhi	
bstan nas rdzu 'phrul mngon par 'du mdzad pa rnams	
bsdus te / dge slong gi dge 'dun gyi gung la gdan bshams pa nyid la bzhugs te /	
de la 'di ni bcom ldan 'das kyi rdzu 'phrul gyi cho 'phrul yin no //	
de la bcom ldan 'das kyi kun brjod pa'i cho 'phrul ni 'di yin te /	
dge slong dag khyed kyi sems ni 'di lta bu'o //	
khyed kyi yid ni 'di lta bu'o //	
rnam par shes pa ni 'di lta bu'o //	
'di ni rtogs shig /	
'di ni ma rtogs shig /	
'di ni yid la byos shig /	
'di ni yid la ma byed cig /	
'di ni spongs shig /	
'di ni ma spangs shig /	
'di ni lus kyis mngon sum du byas la rdzogs par gyis te nos shig /	
'di ni bcom ldan 'das kyi kun brjod pa'i cho 'phrul yin no //	
de la bcom ldan 'das kyi rjes su bstan pa'i cho 'phrul ni 'di yin te /	
dge slong dag 'di thams cad ni kun tu 'bar ba yin no //	
dge slong dag thams cad kun tu 'bar ba de ci yin zhe na /	
dge slong dag mig dang gzugs dang /	
mig gi rnam par shes pa dang /	
mig gi 'dus te reg pa kun tu 'bar ba	
yin zhing mig gi 'dus te reg pa'i rkyen gyis	
nang gi tshor ba bde ba'am /	
sdug bsngal ba'am /	
bde ba yang ma yin /	
sdug bsngal ba yang ma yin pa 'byung ba gang yin pa de yang kun tu @97a *//	
'bar ba yin no //	
dge slong dag rna ba dang /	
sna dang /	
lce dang /	
lus dang /	
yid dang /	
chos dang /	
yid kyi rnam par shes pa dang /	
yid kyi 'dus te reg pa ni kun tu 'bar ba yin zhing /	
yid kyi 'dus te reg pa'i rkyen gyis nang gi tshor ba bde ba'am /	
sdug bsngal ba'am /	
bde ba yang ma yin /	
sdug bsngal ba yang ma yin pa 'byung ba gang	
yin pa de yang kun tu 'bar ba yin no	
// gang gis kun tu 'bar zhe na /	
'dod chags kyi me dang /	
zhe sdang gi me dang /	
gti mug gi mes kun tu 'bar /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa ste /	
sdug bsngal gyi kun tu 'bar ba'o zhes smra'o //	
de la 'di ni bcom ldan 'das kyi rjes su bstan pa'i cho 'phrul yin no //	
chos kyi rnam grangs 'di bshad pa na /	
sngon thams cad ral pa can du gyur pa'i dge	
slong de rnams len pa med par zag pa rnams	
las sems rnam par grol lo //	
de nas bcom ldan 'das ga ya na ga ya	
mgo'i mchod rten la sngon thams cad ral pa can	
du gyur pa'i dge slong thams cad kyang dgra bcom	
pa zag pa zad pa /	
bya ba byas pa /	
byed pa byas pa /	
khur bor ba /	
rang gi don rjes su thob pa /	
srid pa kun tu sbyor ba yongs su zad pa /	
yang dag pa'i shes pas sems shin tu rnam par	
grol ba sha stag dang thabs cig tu @97b bzhugs	
so // rgyal po gzugs can snying po'i zho shas 'tsho ba'i mi rnams ljongs rgyu ba na /	
sh'akya rnams kyi gzhon nu gangs ri'i ngos chu bo	
skal ldan shing rta'i 'gram drang srong ser skya'i bsti	
gnas dang ha cang yang mi ring ba zhig tu	
byung ba de bram ze mtshan mkhan dang ltas mkhan	
rnams kyis gal te khyim par gyur te /	
khyim na gnas na ni 'khor los sgyur ba'i rgyal po chos dang ldan pa /	
chos kyi rgyal po mtha' bzhir rnam par rgyal ba'i	
rin po che sna bdun dang ldan par gyur te	
/ de'i rin po che sna bdun ni 'di lta bu dag yin par 'gyur ro //	
'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim bdag rin po che dang /	
bdun pa blon po rin po che yin no //	
de la bu stong yang tshang bar 'byung bar 'gyur te /	
dpa' ba brtul phod pa /	
yan lag mchog gi gzugs dang ldan pa /	
pha rol gyi sde rab tu 'joms pa /	
de rgya mtsho la thug pa'i sa chen po ma	
lus par gnod par sdo ba med cing 'tshe ba	
med pa 'di nyid chad pa med cing mtshon gyis	
bda' ba med la chos dang mthun zhing snyoms par	
legs par bab ste gnas par 'gyur ro //	
gal te skra dang kha spu bregs te /	
gos ngur smrig bgos nas /	
dad pa yang dag pa kho nas khyim nas khyim	
med par rab tu byung bar gyur na de bzhin	
gshegs pa dgra bcom pa yang dag par rdzogs pa'i	
sangs rgyas su 'jig rten du sgra rnam @98a *//	
par grags par 'gyur bar lung bstan to zhes thos so //	
thos nas kyang ma ga dha'i rgyal po bzo sbyangs	
gzugs can snying po gang na ba der song ste	
phyin nas / ma ga dha'i rgyal po bzo sbyangs	
gzugs can snying po la 'di skad ces smras so	
phyin nas / // lha mkhyen par mdzad du gsol /	
bdag cag 'dir lha'i yul na rgyu ba na sh'akya	
rnams kyi gzhon nu gangs ri'i ngos chu bo skal	
ldan shing rta'i 'gram drang srong ser skya'i bsti gnas	
dang ha cang yang mi ring ba zhig tu byung	
ba de bram ze mtshan mkhan dang ltas mkhan rnams	
kyis gal te khyim par gyur te khyim na gnas	
na / 'khor los sgyur ba'i rgyal po mtha' bzhir	
rnam par rgyal ba zhes bya ba nas bdun pa	
blon po rin po cher 'gyur ro zhes bya ba'i	
na / bar du'o // de la bu stong yang	
tshang bar 'byung bar 'gyur ro zhes bya ba nas	
chos dang mthun zhing snyoms par legs par phab ste	
gnas par 'gyur ro zhes bya ba'i bar gong ma	
na / bar du'o // bzhin du'o // gal te	
skra dang kha spu bregs te gos ngur smrig bgos	
nas zhes bya ba nas 'jig rten du sgra rnam	
par grags par 'gyur bar lung bstan pa zhig thos	
so zhes bya ba'i gong ma bzhin du'o //	
lha de khum zhig /	
lha bas gtso bas ches gtso bor 'gyur du mchi'o //	
grong pa dag sh'akya rnams kyi gzhon nu gangs ri'i	
ngos chu bo skal ldan shing rta'i 'gram drang srong	
ser skya'i bsti gnas dang ha cang yang mi ring	
ba zhig tu byung ba zhes bya @98b ba'i bar	
gong ma bzhin du ste /	
gal te khyim par gyur te khyim na gnas na	
'khor los sgyur ba'i rgyal po zhes bya ba nas	
chos dang mthun zhing snyoms par legs par phab ste	
gnas par 'gyur ro zhes bya ba'i bar gong ma	
bzhin du'o // gal te skra dang kha spu bregs	
te gos ngur smrig bgos nas dad pa yang dag	
pa kho nas khyim nas khyim med par rab tu	
byung bar gyur na /	
de bzhin gshegs pa dgra bcom pa yang dag par	
rdzogs pa'i sangs rgyas su 'jig rten du sgra rnam	
par grags par 'gyur ba de lha khum zhig /	
lha bas gtso bo bas ches gtso bor 'gyur du mchi'o zhes khyed cag de skad ma smra zhig /	
de ci'i phyir zhe na /	
grong pa dag sh'akya rnams kyi gzhon nu zhes bya	
ba nas byung ba zhes bya ba'i bar gong ma	
bzhin du ste / gal te 'khor los sgyur ba'i rgyal por gyur na de'i g-yog bya'o //	
gal te skra dang kha spu bregs te gos ngur	
smrig bgos nas dad pa yang dag pa kho nas	
khyim nas khyim med par rab tu byung bar gyur	
te / de bzhin gshegs pa dgra bcom pa yang	
dag par rdzogs pa'i sangs rgyas su 'jig rten du	
sgra rnam par grags par gyur na /	
de'i nyan thos su khas blang bar bya'o //	
de nas ma ga dha'i rgyal po bzo sbyangs gzugs	
can snying po steng gi khang bzang gi gzhi la	
'dug nas / smon pa'i gzhi lnga smon par byed de /	
kye ma bdag gi yul du 'jig rten gyi ston	
pa de bzhin gshegs pa dgra bcom pa yang dag	
par rdzogs pa'i sangs rgyas rig pa dang zhabs su	
ldan pa bde bar gshegs pa 'jig @99a *//	
rten mkhyen pa /	
skyes bu 'dul ba'i kha lo sgyur ba /	
bla na med pa lha dang mi rnams kyi ston pa sangs rgyas bcom ldan 'das 'byung ba dang /	
de la yang blta ba'i phyir bdag nye bar 'gro ba dang /	
nye bar song ba na des kyang bdag la chos bshad pa dang /	
bdag gis kyang chos bshad pa de shes pa dang /	
bdag gis chos shes nas bslab pa bcas shing /	
bslab pa de yang bdag gis blangs te gnas kyang ci ma rung snyam mo //	
de nas bcom ldan 'das kyis dge slong rnams la bka' stsal pa /	
dge slong dag ma ga dha'i rgyal po bzo sbyangs gzugs can snying po de /	
steng gi khang bzang gi gzhi la 'dug nas /	
smon pa'i gzhi lnga smon par byed de /	
kye ma'o bdag gi yul du 'jig rten gyi ston	
pa de bzhin gshegs pa dgra bcom pa yang dag	
par rdzogs pa'i sangs rgyas rig pa dang zhabs su	
ldan pa / bde bar gshegs pa 'jig rten mkhyen pa /	
skyes bu 'dul ba'i kha lo sgyur ba /	
bla na med pa lha dang mi rnams kyi ston pa sangs rgyas bcom ldan 'das 'byung ba dang /	
de la yang blta ba'i phyir bdag nye bar 'gro ba dang /	
nye bar song ba na des kyang bdag la chos bshad pa dang /	
bdag gis kyang chos bshad pa de shes pa dang /	
bdag gis chos shes nas bslab pa bcas shing /	
bslab pa de yang bdag gis blangs te gnas kyang ci ma rung snyam mo //	
ma ga dha'i rgyal po bzo sbyangs gzugs @99b can	
snying po'i zho shas 'tsho ba dag cig ljongs rgyu	
ba na / sh'akya rnams kyi gzhon nu gangs ri'i	
ngos chu bo skal ldan shing rta'i 'gram drang srong	
ser skya'i sti gnas dang ha cang yang mi ring	
pa zhig tu byung ba gang yin pa de bram	
ze mtshan mkhan dang /	
ltas mkhan zhes bya ba nas 'jig rten du sgra	
rnam par grags par 'gyur ro zhes lung bstan pa	
zhes bya ba'i bar gong ma bzhin du'o //	
de skra dang kha spu bregs te gos ngur smrig	
bgos nas dad pa yang dag pa kho nas khyim	
nas khyim med pa rab tu byung ba de bla	
na med pa yang dag par rdzogs pa'i byang chub	
mngon par rdzogs par sangs rgyas nas de ga ya	
na ga ya mgo'i mchod rten la sngon thams cad	
ral pa can du gyur pa'i dge slong stong thams	
cad kyang dgra bcom pa zag pa zad pa /	
bya ba byas pa /	
byed pa byas pa dang /	
khur bor ba /	
bdag gi don rjes su thob pa /	
srid pa kun tu sbyor ba yongs su zad pa /	
yang dag pa'i shes pas sems shin tu rnam par	
grol ba sha stag dang thabs cig tu bzhugs so	
zhes thos so // thos nas kyang ma ga dha'i	
rgyal po bzo sbyangs gzugs can snying po gang na	
ba der dong ste lhags nas /	
ma ga dha'i rgyal po bzo sbyangs gzugs can snying po la 'di skad ces smras so //	
lha mkhyen par mdzad du gsol /	
bdag cag 'di na lha'i yul na rgyu ba na /	
sh'akya rnams kyi gzhon nu gang lags pa de zhes	
bya ba nas 'jig rten du sgra rnam par grags	
par 'gyur ro zhes bya ba'i gong ma bzhin du	
ste / de skra dang kha spu bregs @100a *//	
te gos ngur smrig bgos nas dad pa yang dag	
pa kho nas khyim nas khyim med par rab tu	
byung ba de bla na med pa yang dag par	
rdzogs pa'i byang chub mngon par rdzogs par sangs rgyas	
nas / de ga ya na ga ya mgo'i mchod	
rten la sngon thams cad ral ba can du gyur	
pa'i dge slong thams cad kyang dgra bcom pa zag	
pa zad pa zhes bya ba nas yang dag pa'i	
shes pas sems shin tu rnam par grol ba sha	
stag dang thabs cig tu bzhugs so zhes bya ba'i	
nas / bar du ste / lha /	
de la bkur bsti mdzod cig dang /	
de lta na lha gtso bo bas ches gtso bor 'gyur ro //	
de nas ma ga dha'i rgyal po bzo sbyangs gzugs can snying pos mi zhig la bsgo ba /	
kva'e nang rje tshur khyod bcom ldan 'das gang na	
ba der song la song nas kho bo'i tshig 'di	
dag gis bcom ldan 'das kyi zhabs gnyis la mgo	
bos phyag byos la /	
gnod pa chung ngam /	
nyam nga ba nyung ngam /	
'tsho'am /	
bskyod pa yang ngam /	
stobs dang bde ba dang sku nyams dang ldan nam	
reg par spyod dam zhes zhus la 'di skad ces	
kyang gsol cig / bdag bcom ldan 'das dge slong	
gi dge 'dun dang thabs cig la ji srid 'tsho'i	
bar du na bza' chos gos dang bsod snyoms dang	
kyang gsol cig / / gzims cha dang /	
snyun dpyad kyi rkyen sman dang /	
yo byad rnams kyis bsnyen bkur bgyid na bcom ldan	
'das rgyal po'i khab tu gshegs su gsol zhes gsol	
cig / lha bka' @100b bzhin 'tshal zhes mi des	
ma ga dha'i rgyal po bzo sbyangs gzugs can snying	
po las mnyan nas /	
bcom ldan 'das gang na ba der song ste phyin nas /	
bcom ldan 'das kyis zhabs gnyis la mgo bos phyag byas te phyogs gcig tu 'dug ste /	
bcom ldan 'das la mi des 'di skad ces gsol to //	
btsun pa bcom ldan 'das kyi zhabs gnyis la ma	
ga dha'i rgyal po bzo sbyangs gzugs can snying po'i	
mgo bos phyag 'tshal nas gnod pa chung ngam /	
nyam nga ba nyung ngam zhes bya ba nas reg	
par spyod dam zhes bya ba'i bar gong ma bzhin	
du ste snyun gsol lags so //	
kye mi khyod dang /	
ma ga dha'i rgyal po bzo sbyangs gzugs can snying po bde bar gyur cig /	
btsun pa ma ga dha'i rgyal po bzo sbyangs gzugs	
can snying po'i mchid nas 'di skad ces bdag bcom	
ldan 'das dge slong gi dge 'dun dang thabs cig	
la ji srid 'tsho'i bar du na bza' chos gos	
dang / bsod snyoms dang /	
gzims cha dang /	
snyun dpyad kyi rkyen sman dang /	
yo byad rnams kyis bsnyen bkur bgyid na /	
bcom ldan 'das rgyal po'i khab tu gshegs su gsol zhes mchi lags so //	
bcom ldan 'das kyis mi de la cang mi gsung bas gnang ngo //	
de nas mi des bcom ldan 'das cang mi gsung	
bas gnang bar rig nas bcom ldan 'das kyi zhabs	
gnyis la mgo bos phyag byas te /	
bcom ldan 'das kyi spyan snga nas song ngo //	
de nas bcom ldan 'das @101a *//	
sngon thams cad ral pa can du gyur pa'i dge	
slong gi dge 'dun chen po thams cad kyang dgra	
bcom pa zag pa zad pa zhes bya ba nas	
yang dag pa'i shes pas sems shin tu rnam par	
grol ba zhes bya ba'i bar sha stag dang thabs	
cig tu ma ga dha'i ljongs rgyu zhing gshegs pa	
na yul ma ga dha pa rnams kyi mchod rten	
legs par rab gnas ltang brang gi tshal na yod	
pa gang na ba der gshegs so //	
de nas bcom ldan 'das legs par rab gnas su byon nas /	
ma ga dha pa rnams kyi mchod rten legs par	
rab gnas ltang brang gi tshal na yod pa na	
bzhugs so // ma ga dha'i rgyal po bzo sbyangs	
gzugs can snying pos bcom ldan 'das sngon thams cad	
ral pa can du gyur pa'i dge slong stong gi	
dge slong gi dge 'dun chen po zhes bya ba	
bzhugs so // nas / sems shin tu rnam par	
grol ba zhes bya ba'i bar du ste ma ga	
dha'i ljongs rgyu zhing gshegs pa na /	
ma ga dha pa rnams kyi mchod rten legs par	
rab gnas ltang brang gi tshal na yod pa gang	
na ba der gshegs te /	
ma ga dha pa rnams kyi mchod rten legs par	
rab gnas ltang brang gi tshal na yod pa na	
bzhugs so zhes thos so //	
thos nas kyang shing rta'i nang du zhugs te /	
'khor brgya phrag du ma rgyal po'i khab nas byung nas /	
bcom ldan 'das la blta ba dang /	
bsnyen bkur bya ba'i phyir bcom ldan 'das kyi spyan	
sngar song ba na de'i shing rta'i 'khor lo sa'i	
nang @101b du bying bar gyur to //	
des bsams pa /	
bdag gis las skyon can cung zad byas par ma gyur grang snyam mo //	
lha rnams kyis de la smras pa /	
rgyal po chen po khyod kyis las skyon can ma	
byas mod kyis khyod dang lhan cig las mtshungs par	
spyad pa gang yin pa de dag btson ra na	
'dug gis de dag thon cig /	
rgyal pos smras pa /	
gal te de lta na gdon no zhes rgyal pos btson rnams 'don du bcug go /	
yang rgyal po phyir 'byung bar brtsams pa na /	
de'i dbu rgyan sgo la thug go /	
des yang bsams pa /	
bdag gis ni gdon mi za bar las skyon can zhig byas te /	
des na bdag la ltas ngan pa gzhan sgo la dbu rgyan thug pa 'di byung ngo snyam mo //	
lha de rnams kyis yang smras pa /	
rgyal po chen po khyod kyis las skyon can ma	
byas mod kyis khyod dang lhan cig las mtshungs par	
spyod pa gang yin pa de dag kha cig ni	
'dus / kha cig ni yul ljongs gzhan ga ge	
mo zhes bya ba dag na las kyi mtha' byed	
cing 'dug pa de dag sbron cig /	
rgyal pos yul de na gnas pa'i skye bo'i tshogs thams cad bkug go /	
de nas rgyal po gzugs can snying po shing rta khri nyis stong dang /	
zhabs 'bring ba rta pa'i tshogs khri brgyad stong dang /	
ma ga dha'i bram ze dang /	
khyim bdag brgya stong phrag du ma dang lhan cig rgyal po'i khab nas byung ste /	
bcom ldan 'das la blta ba dang /	
bsnyen bkur bya ba'i phyir bcom ldan 'das kyi spyan sngar song ngo //	
de ji tsam bzhon pa'i @102a *//	
sa'i bar du bzhon pas song ste /	
bzhon pa las bab nas rkang pa kho nas kun dga' ra bar zhugs so //	
ma ga dha'i rgyal po bzo sbyangs gzugs can snying pos thag gi tsam nas /	
bcom ldan 'das mthong ba'i bar de nas rgyal po'i	
mtshan ma lnga po ze'u kha dang gdugs dang ral	
gri dang nor bu'i rnga yab dang /	
lham khra bo rnams phud do ////	
'dul ba gzhi /	
bam po gya dgu pa /	
de nas ma ga dha'i rgyal po gzugs can snying	
pos rgyal po'i mtshan ma lnga bzhag nas bcom ldan	
'das gang na ba der song ste phyin pa dang	
/ bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
rang gi ming nas phyung ste lan gsum du gsol pa /	
btsun pa bdag ni ma ga dha'i rgyal po bzo sbyangs gzugs can snying po lags so //	
btsun pa bdag ni ma ga dha'i rgyal po bzo sbyangs gzugs can snying po lags so //	
rgyal po lags so //	
rgyal po chen po de de bzhin te /	
de de bzhin no //	
rgyal po chen po khyod ma ga dha'i rgyal po bzo sbyangs gzugs can snying po yin no //	
rgyal po chen po khyod ma ga dha'i rgyal po bzo sbyangs gzugs can snying po yin no //	
rgyal po yin no //	
rgyal po chen po khyod rang gi stan ji lta ba la 'dug cig /	
de nas ma ga dha'i rgyal po bzo sbyangs gzugs	
can snying pos bcom ldan 'das kyis zhabs @102b gnyis	
la mgo bos phyag byas te /	
phyogs gcig tu 'dug go /	
ma ga dha'i bram ze dang /	
khyim bdag kha cig gis ni bcom ldan 'das kyi	
zhabs gnyis la mgo bos phyag byas te phyogs gcig	
tu 'khod do // kha cig ni bcom ldan 'das	
dang lhan cig mngon du yang dag par dga' ba	
tu 'khod do // dang / yang dag par mgu	
bar 'gyur ba'i gtam rnam pa sna tshogs byas te	
phyogs gcig tu 'khod do /	
kha cig ni bcom ldan 'das gang na ba der logs su thal mo sbyar te 'khod do //	
kha cig ni bcom ldan 'das rgyang ring po nas	
mthong nas cang mi smra bar phyogs gcig tu 'khod	
do // de'i tshe tshe dang ldan pa lteng rgyas	
'od srung 'khor de nyid du 'dus shing 'dug par	
do // gyur to // de nas ma ga dha'i	
bram ze dang khyim bdag rnams 'di snyam du sems	
do // gyur to // te / ci dge sbyong	
chen po lteng rgyas 'od srung ral pa can gyi	
tshangs par spyod pa la spyod dam /	
'on te lteng rgyas 'od srung ral pa can dge	
sbyong chen po'i tshangs par spyad pa spyod snyam mo	
// de nas bcom ldan 'das kyi thugs kyis ma ga dha'i bram ze dang /	
khyim bdag rnams kyi sems mkhyen nas //	
tshe dang ldan pa lteng rgyas 'od srung la tshigs su bcad pa'i dbyangs kyis dri ba rmas pa /	
lteng rgyas gnas pa khyod 'dir ci mthong na //	
me spangs nas ni brtul zhugs 'di dag spyod //	
khyod kyis ci ltar me yi mchod spangs pa //	
don de 'od srung nga la smra bar gyis //	
lteng rgyas 'od srung gis gsol pa /	
'di ni @103a *//	
kha cig zas skom de bzhin ro //	
'dod pa dag dang bud med kho na smra //	
de dag thabs kyis dri mar rab mthong ste //	
des bdag mchod sbyin mi dga' bsreg blugs min //	
khyod ni 'dod dang bza' dang btung ba dang //	
de bzhin ro la yid ni mi dga' na //	
lha mi 'jig rten la ci khyod kyi yid //	
dga' ba yin nam 'od srung dri yi smros //	
phung po ma mchis zhi ba ci ma mchis //	
'dod sred ma chags gzhan du 'gyur ma mchis //	
gzhan gyis mi bkri'i go 'phang mchog mthong ste //	
des bdag mchod sbyin mi dga' bsreg blugs min //	
go 'phang mi nyams mchog ni ma mthong bas //	
mchod sbyin pa brtul zhugs dang ni zhugs dag gis //	
grol snyam bdag gi yid ni rmongs gyur te //	
dmus long gyur nas skye shi rjes bzhin 'thom //	
skyob pa gtso bo mchog gis legs bshad pa //	
go 'phang 'dus ma byas de gzod mthong na //	
thub pa go'u ta ma rnam par 'dren khyod ni //	
skye bo phal chen don brtson bden la bzhugs //	
bcom ldan 'das kyis bka' stsal pa /	
khyod kyis rtogs pa legs rtogs te //	
khyod kyis nyes par bsams ma yin //	
rab tu phye ba'i chos rnams la //	
gtso bo gang yin de blangs so //	
'od srung 'khor skyo ba skyed cig /	
de nas tshe dang ldan pa lteng rgyas 'od srung bcom ldan 'das kyis skabs phye nas /	
ji ltar sems mnyam par bzhag na /	
@103b rang gi stan gyi nang du mi snang bar gyur cing /	
shar phyogs kyi steng gi bar snang la mngon par 'phags nas /	
spyod lam rnam pa bzhi byed de 'di lta ste /	
'chag pa dang /	
'greng ba dang /	
'dug pa dang /	
nyal bar byed do //	
me'i ting nge 'dzin la yang snyoms par 'jug par byed de /	
me'i ting nge 'dzin la snyoms par zhugs pa na /	
tshe dang ldan pa lteng rgyas 'od srung gi lus	
las 'od zer rnam ba sna tshogs 'byin par byed	
de / 'di lta ste /	
sngon po dang /	
ser po dang /	
dmar po dang /	
dkar po dang /	
leb rgan dang /	
shel gyi kha dog dag go /	
cho 'phrul zung du yang ston par byed de /	
lus kyi smad nas 'bar bar byed la /	
lus kyi stod nas chu grang mo'i rgyun 'bebs par byed do //	
lus kyi stod nas 'bar bar byed la /	
lus kyi smad nas chu grang mo'i rgyun 'bebs par	
byed pa de lta bu'i ting nge 'dzin la snyoms	
par zhugs so // shar phyogs la ji lta ba bzhin du lho dang /	
nub dang /	
byang phyogs su yang de bzhin no //	
phyogs bzhir rdzu 'phrul gyi cho 'phrul rnam pa bzhi bstan nas /	
rdzu 'phrul mngon par 'du bya ba dag bsdus te /	
bla gos phrag pa gcig tu gzar nas /	
pus mo g-yas pa'i lha nga sa la btsugs te /	
bcom ldan 'das gang na ba der logs su thal mo sbyar ba btud nas /	
bcom ldan 'das la 'di skad ces gsol to //	
bcom ldan 'das ni bdag gi ston pa lags so //	
bdag ni bcom ldan 'das kyi nyan thos lags so //	
bcom @104a *//	
ldan 'das ni bdag gi ston pa lags so //	
ston pa lags so //	
bdag ni bcom ldan 'das kyi nyan thos lags so //	
nyan thos lags so //	
'od srung de de bzhin no; ;de de bzhin te /	
'od srung nga ni khyod kyi ston pa yin no //	
khyod ni nga'i nyan thos yin no //	
'od srung nga ni khyod kyi ston pa yin no //	
khyod ni nga'i nyan thos yin no //	
'od srung khyod rang gi stan ji lta ba la 'dug cig /	
de nas tshe dang ldan pa lteng rgyas 'od srung	
gis bcom ldan 'das kyi zhabs gnyis la mgo bos	
phyag byas te / phyogs gcig tu 'dug go /	
de nas ma ga dha'i bram ze dang khyim bdag rnams 'di snyam du sems te /	
dge sbyong chen po ni lteng rgyas 'od srung ral	
pa can gyi tshangs par spyod pa la mi spyod	
kyi / lteng rgyas 'od srung ral pa can nyid	
dge sbyong chen po'i tshangs par spyod pa la spyod	
kyi / do snyam mo // de nas bcom ldan	
'das kyis ma ga dha'i rgyal po bzo sbyangs gzugs	
can snying po la bka' stsal pa /	
rgyal po chen po gzugs la skye ba yang yod /	
'jig pa yang yod de /	
de'i skye ba dang /	
'jig pa yang rig par bya'o //	
rgyal po chen po tshor ba dang /	
'du shes dang /	
'du byed dang /	
rnam par shes pa la skye ba yang yod /	
'jig pa yang yod de /	
de'i skye ba dang /	
'jig pa yang rig par bya'o //	
rgyal po chen po rigs kyi bus /	
gzugs kyi skye ba dang /	
'jig pa'i chos nyid rig nas /	
@104b gzugs de yongs su shes so //	
rgyal po chen po rigs kyi bus tshor ba dang /	
'du shes dang /	
'du byed dang /	
rnam par shes pa'i skye ba dang /	
'jig pa'i chos nyid rig nas /	
rnam par shes pa de yongs su shes so //	
rgyal po chen po rigs kyi bus gzugs yongs su shes na /	
gzugs la bdag gam bdag gir khas mi len /	
mi 'dzin /	
lhag par mi gnas /	
mngon par zhen par mi byed do //	
rgyal po chen po rigs kyi bus tshor ba dang /	
'du shes dang /	
'du byed dang /	
rnam par shes pa yongs su shes na bdag gam /	
bdag gir khas mi len /	
mi 'dzin /	
lhag par mi gnas /	
mngon par zhen par mi byed do //	
rgyal po chen po rigs kyi bus gzugs la bdag gam /	
bdag gir khas mi len /	
mi 'dzin /	
lhag par mi gnas /	
mngon par zhen par mi byed na /	
tshad med cing grangs med pa'i mya ngan las 'das pa yin no //	
zhes smra'o //	
rgyal po chen po rigs kyi bu tshor ba dang /	
'du shes dang /	
'du byed dang /	
rnam par shes pa la bdag gam /	
bdag gir khas mi len /	
mi 'dzin /	
lhag par mi gnas /	
mngon par zhen par mi byed na /	
tshad med cing grangs med pa'i mya ngan las 'das pa yin no //	
zhes smra'o //	
de nas ma ga dha'i bram ze dang khyim bdag rnams 'di snyam du sems te /	
gal te gzugs bdag ma yin /	
tshor ba dang /	
'du shes dang /	
'du byed dang /	
rnam par shes pa bdag ma @105a *//	
yin na /	
'o na bdag gam sems can nam /	
srog gam /	
skye ba po'am /	
gso ba po'am /	
gang zag gam /	
shed las skyes sam /	
shed bu'am /	
byed pa po'am /	
byed du 'jug pa po'am /	
shes pa po'am /	
kun nas shes pa po'am /	
slong pa po'am /	
kun nas slong ba po'am /	
smra ba po'am /	
tshor ba po'am /	
kun nas tshor ba po gang yin pa nam yang ma byung /	
'byung bar mi 'gyur zhing /	
da lta yang yod pa ma yin na /	
gang gis de dang der dge ba dang /	
sdig pa'i las byas pa rnams kyi rnam par smin pa so sor nyams su myong zhing /	
gang gis phung po 'di bor te phung po gzhan	
dang nying mtshams sbyor ba de su zhig yin par	
'gyur snyam mo // de nas bcom ldan 'das kyi thugs kyis /	
ma ga dha'i bram ze dang khyim bdag rnams kyi sems mkhyen nas /	
dge slong rnams la bka' stsal pa /	
dge slong dag bdag bdag ces bya ba ni byis	
pa so so'i skye bo thos pa dang mi ldan	
pas btags pa'i rjes su lhung ba yin te /	
'di la bdag ce'am bdag gi med kyi /	
dge slong dag skye ba na sdug bsngal 'di skye zhig 'gag pa na yang sdug bsngal 'gag go /	
skye ba na 'du byed rnams skye zhing 'gag pa na 'du byed rnams 'gag par 'gyur te /	
rgyu dang rkyen de la brten nas sems can rnams kyi 'du byed kyi rgyud 'jug go /	
dge slong dag de bzhin gshegs pas 'du byed kyi	
rgyud @105b nying mtshams sbyor ba thugs su chud nas	
sems can rnams kyi 'chi 'pho dang skye ba 'dogs	
par mdzad de / dge slong dag ngas lha'i spyan	
rnam par dag pa mi'i las 'das pas sems can	
rnams kyi 'chi 'pho dang /	
skye ba dang /	
kha dog bzang po dang /	
kha dog ngan pa dang /	
dman pa dang /	
gya nom pa dang /	
bde 'gro dang /	
ngan 'gror 'gro ba yang gzigs so //	
las ji lta ba bzhin nye bar 'gro ba'i sems	
can rnams yang dag pa ji lta ba bzhin rab	
tu mkhyen te / sems cad 'di dag ni lus kyi nyes par spyod pa dang ldan /	
ngag dang yid kyi nyes par spyod pa dang ldan /	
'phags pa rnams la skur ba 'debs pa dang /	
log par lta ba yin te /	
log par lta ba'i las dang /	
chos blang ba'i rgyus rgyu de dang /	
rkyen des lus zhig nas shi ba'i 'og tu ngan	
song ngan 'gro log par ltung ba sems can dmyal	
ba rnams su skye bar 'gyur ro //	
sems can 'di dag ni lus kyi legs par spyod pa dang ldan /	
ngag dang yid kyi legs par spyod pa dang ldan /	
'phags pa rnams la skur pa mi 'debs pa dang /	
yang dag par lta ba yin te /	
yang dag par lta ba'i las dang /	
chos blangs pa'i rgyus rgyu de dang rkyen des /	
lus zhig nas bde 'gro mtho ris kyi 'jig rten	
gyi lha rnams su skye bar 'gyur ro zhes bya	
ba mkhyen to // dge slong dag /	
ngas de ltar mkhyen cing de ltar gzigs pas /	
nga 'di skad ces bdag gam /	
sems can nam /	
srog gam /	
skye ba po'am @106a *//	
gso ba po'am /	
gang zag gam /	
shed las skyes sam /	
shed bu'am /	
byed pa po'am /	
byed du 'jug pa po'am /	
shes pa po'am /	
kun nas shes pa po'am /	
slong ba po'am /	
kun nas slong ba po'am /	
smra ba po'am /	
tshor ba po'am /	
kun nas tshor ba po gang yin pa ni nam yang ma byung /	
'byung bar mi 'gyur zhing /	
da ltar yang yod pa ma yin /	
pas gang gis de dang der dge ba dang /	
sdig pa'i las byas pa'i las kyi rnam par smin	
pa so sor nyams su myong zhing gang gis phung	
po 'di bor te /	
phung po gzhan dang nying mtshams sbyor ba de chos	
su brdar btags pa ma gtogs pa 'di yin no	
// zhes mi gsung ngo //	
de la chos kyi brdar btags pa ni 'di yin te /	
'di lta ste /	
'di yod pas 'di yod /	
'di skyes pas 'di skye ba ste /	
'di lta ste /	
ma rig pa'i rkyen gyis 'du byed /	
'du byed kyi rkyen gyis rnam par shes pa /	
rnam par shes pa'i rkyen gyis ming dang gzugs /	
ming dang gzugs kyi rkyen gyis skye mched drug /	
skye mched drug gi rkyen gyis reg pa /	
reg pa'i rkyen gyis tshor ba /	
tshor ba'i rkyen gyis sred pa /	
sred pa'i rkyen gyis len pa /	
len pa'i rkyen gyis srid pa /	
srid pa'i rkyen gyis skye ba /	
skye ba'i rkyen gyis rga shi dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams 'byung ste /	
de ltar na sdug bsngal gyi @106b phung po chen po 'ba' zhig po 'di 'byung bar 'gyur ro //	
'di lta ste /	
'di med pas 'di med la /	
'di 'gags pas 'di 'gag par 'gyur te /	
'di lta ste /	
ma rig pa 'gags pas 'du byed 'gag /	
'du byed 'gags pas rnam par shes pa 'gag /	
rnam par shes pa 'gags pas ming dang gzugs 'gag /	
ming dang gzugs 'gags pas skye mched drug 'gag /	
skye mched drug 'gags pas reg pa 'gag /	
reg pa 'gags pas tshor ba 'gag /	
tshor ba 'gags pas sred pa 'gag /	
sred pa 'gags pas len pa 'gag /	
len pa 'gags pas srid pa 'gag /	
srid pa 'gags pas skye ba 'gag /	
skye ba 'gags pas rga shi dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams 'gag ste /	
de ltar na sdug bsngal gyi phung po chen po 'ba' zhig po 'di 'gag par 'gyur ro //	
dge slong dag 'du byed rnams ni sdug bsngal lo //	
mya ngan las 'das pa ni zhi ba'o //	
rgyu kun 'byung gis sdug bsngal kun 'byung zhing rgyu 'gags pas sdug bsngal 'gags te /	
rgyun bcad pas mi 'byung zhing nying mtshams sbyor ba	
med par 'gags pa 'di nyid ni sdug bsngal gyi	
mtha' yin no // dge slong dag de la yongs su mya ngan las 'das pa gang zhe na /	
gzhan med kyi sdug bsngal 'gags pa gang yin pa de ni nye bar zhi ba /	
de ni bsil bar @107a *//	
gyur pa /	
de ni nub pa ste /	
dge slong dag zhi ba'i gnas 'di yin te /	
'di lta ste /	
phung po thams cad spangs pa /	
sred pa zad pa /	
'dod chags dang bral ba /	
'gags pa /	
mya ngan las 'das pa yin no //	
de nas bcom ldan 'das kyis yang ma ga dha'i	
rgyal po bzo sbyangs gzugs can snying po la lan	
gnyis su bka' stsal pa /	
rgyal po chen po ji snyam du sems /	
gzugs rtag gam /	
mi rtag /	
btsun pa 'di mi rtag lags so //	
mi rtag pa gang yin pa de sdug bsngal pa yin nam /	
sdug bsngal ma yin /	
btsun pa 'di ni sdug bsngal lags so //	
mi rtag pa sdug bsngal bar 'gyur ba'i chos can	
gang yin pa de la ci ga 'phags pa nyan	
thos thos pa dang ldan pa 'di ni bdag yin	
no // bdag ni 'di yin no //	
'di ni bdag gi bdag go zhes bdag tu khas len par byed dam /	
btsun pa ma lags so //	
rgyal po chen po ji snyam du sems /	
tshor ba dang /	
'du shes dang /	
'du byed dang /	
rnam par shes pa rtag gam /	
mi rtag btsun pa 'di ni mi rtag lags so //	
mi rtag pa gang yin pa de sdug bsngal yin nam /	
sdug bsngal ma yin /	
btsun pa 'di ni sdug bsngal lags so //	
mi rtag pa sdug bsngal ba 'gyur ba'i chos can	
gang yin pa de la ci ga 'phags pa nyan	
thos thos pa dang ldan pa 'di ni bdag yin	
no // bdag ni 'di yin no //	
'di ni bdag gi bdag go zhes bdag @107b tu khas len par byed dam /	
btsun pa ma lags so //	
rgyal po chen po de lta bas na khyod kyis gzugs gang yin pa ci yang rung /	
'das pa'am /	
ma 'ongs pa'am /	
da ltar byung ba'am /	
nang gi'am /	
phyi'i 'am /	
rags pa'am /	
phra ba'am /	
ngan pa'am /	
gya nom pa'am /	
gang dag thag ring ba'am /	
gang dag thag nye bar yang rung ste /	
de thams cad la 'di ni bdag ma yin no //	
bdag ni 'di ma yin no //	
'di ni bdag gi bdag ma yin no zhes de	
bzhin du yang dag pa'i shes rab kyis ji lta	
ba bzhin du blta bar bya'o //	
rgyal po chen po de lta bas na /	
khyod kyis tshor ba dang /	
'du shes dang /	
'du byed dang /	
rnam par shes pa gang ci yang rung 'das pa'am /	
ma 'ongs pa'am /	
da ltar byung ba'am /	
nang gi'am /	
phyi'i 'am /	
rags pa'am /	
phra ba'am /	
ngan pa'am /	
gya nom pa'am /	
gang dag thag ring ba'am /	
gang dag thag nye bar yang rung ste /	
de dag thams cad la ni bdag ma yin no //	
bdag ni 'di ma yin no //	
'di ni bdag gi bdag ma yin no //	
zhes de bzhin du yang dag pa'i shes rab kyis ji lta ba bzhin du blta bar bya'o //	
rgyal po chen po 'phags pa nyan thos thos pa	
dang ldan pa de ltar mthong ba ni gzugs la	
yang yid 'byung bar 'gyur ro //	
tshor ba dang /	
'du shes dang /	
'du byed dang /	
rnam par shes pa la yang yid 'byung bar @108a *//	
'gyur ro //	
yid byung na 'dod chags dang bral lo //	
'dod chags dang bral na rnam par grol bar 'gyur ro //	
rnam par grol na bdag gi skye ba zad do //	
tshangs par spyod pa bsten to //	
bya ba byas so //	
srid pa 'di las gzhan mi shes so zhes rnam par grol ba'i ye shes mthong bar 'gyur ro //	
chos kyi rnam grangs 'di bshad pa na /	
ma ga dha'i rgyal po bzo sbyangs gzugs can snying po dang /	
lha brgyad khri dang /	
ma ga dha'i bram ze dang /	
khyim bdag 'bum phrag du ma la chos rnams la	
chos kyi mig rdul med cing dri ma dang bral	
ba skyes so // de nas ma ga dha'i rgyal	
po bzo sbyangs gzugs can snying pos chos mthong ba	
ba skyes so // dang / chos thob pa dang /	
chos rig pa dang /	
chos kyi gting sleb pa dang /	
som nyi las rgal ba dang /	
the tshom las rgal ba dang /	
gzhan gyi dring mi 'jog pa dang /	
gzhan gyis mi bkri ba dang /	
ston pas bstan pa'i chos rnams la mi 'jigs pa	
thob nas stan las langs te; bla gos phrag pa	
gcig tu gzar nas /	
bcom ldan 'das ga la ba de logs su thal mo sbyar ba btud de /	
bcom ldan 'das la 'di skad ces gsol to //	
btsun pa bdag ni 'phags so //	
mngon par 'phags so //	
bdag btsun pa bcom ldan 'das dang /	
chos dang /	
dge slong gi dge 'dun la skyabs su mchi lags kyis dge bsnyen du gzung du @108b gsol /	
deng slan chad ji srid 'tsho'i bar du srog dang	
yang bsngos te skyabs su mchi bar mngon par dad	
lags so // bcom ldan 'das bdag bcom ldan 'das	
dang chos dang dge slong gi dge 'dun du bcas	
pa la ji srid 'tsho'i bar du na bza' chos	
lags so // gos dang / bsod snyoms dang /	
gzim cha dang /	
snyun dpyad kyi rkyen sman gyi yo byad rnams kyis bsnyen bkur bgyid lags na /	
bcom ldan 'das rgyal po'i khab tu gshegs su gsol /	
bcom ldan 'das kyis ma ga dha'i rgyal po bzo	
sbyangs gzugs can snying po la cang mi gsung bas	
gnang ngo // de nas ma ga dha'i rgyal po	
bzo sbyangs gzugs can snying pos bcom ldan 'das cang	
mi gsung bas gnang bar rig nas /	
bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas song ngo //	
dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
btsun pa ma ga dha'i rgyal po bzo sbyangs gzugs	
can snying po 'khor dang bcas pas las ci zhig	
bgyis na las de'i rnam par smin pas bcom ldan	
'das kyi spyan sngar bden pa mthong bar bgyid lags	
/ bcom ldan 'das kyis bka' stsal pa /	
dge slong dag rgyal po gzugs can snying po 'khor	
dang bcas pas las tshogs rnyed pa rkyen yongs su	
bsgyur ba 'od pa bzhin du nye bar gnas pa	
/ gdon mi za bar 'byung bar 'gyur pa'i @109a *//	
las dag byas shing bsags pa ni rgyal po gzugs	
can snying po 'khor dang bcas pas las byas shing	
bsags pa dag gzhan su zhig gis so sor myong	
bar 'gyur / dge slong dag las byas shing bsags	
pa dag ni phyi rol gyi sa'i khams la rnam	
par smin par mi 'gyur /	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar las dge ba dang mi dge ba dag	
byas shing bsags pa dag ni zin pa'i phung po	
dang / khams dang skye mched rnams la rnam par	
smin par 'gyur te; las rnams bskal pa brgyar yang	
dang / ni // chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag sngon byung ba 'das ba na /	
'jig rten du ston pa rig pa dang zhabs su ldan pa /	
bde bar gshegs pa /	
'jig rten mkhyen pa /	
skyes bu 'dul ba'i kha lo sgyur ba /	
bla na med pa /	
lha dang mi rnams kyi ston pa sangs rgyas bcom	
ldan 'das rtsibs kyi lte ba zhes bya ba byung	
nas / des sangs rgyas kyi mdzad pa mtha' dag mdzad de /	
phung po lhag ma med pa'i mya ngan las 'das	
pa'i dbyings su yongs su mya ngan las 'das so	
// skye bo'i tshogs chen pos de'i sku gdung la	
sku gdung gi mchod pa byas nas sa phyogs dben	
zhing yangs ba zhig tu mchod rten chen po brtsigs	
@109b so; ;de'i tshe 'khor los sgyur ba'i rgyal po	
kri kri zhes bya ba khrom gyi ru ba bye	
ba phrag bco brgyad dang /	
steng gi nam mkha' las yul rgyu ba na /	
mchod rten de dang nye ba zhig tu phyin pa dang /	
sangs rgyas la mngon par dad pa'i lha rnams kyis	
de'i 'khor lo rin po che thogs par byas so	
// rgyal po kri kris bsams pa /	
'di ltar 'khor lo rin po che 'di thogs pa las na /	
bdag gi bsod nams zad par ma gyur grang snyam mo //	
de la lha rnams kyis smras pa /	
rgyal po chen po khyod kyis bsod nams ma zad mod kyi /	
phyogs 'di na yang dag par rdzogs pa'i sangs rgyas rtsibs kyi lte ba'i mchod rten bzhugs pas /	
des na 'khor lo rin po che 'di de'i steng du mi 'gro zhing thogs par gyur to //	
de nas rgyal po kri kris khrom gyi ru ba	
bye ba phrag bco brgyad dang lhan cig ba bas	
na ji tsam na mchod rten gyi dor ma byas	
pa de mthong nas /	
'khor dang bcas pa des byi dor byas te /	
dri dang /	
byug pa dang /	
bdug pa dang /	
phye ma dang /	
rol mo rnams kyis mchod pa byas nas 'khor dang	
bcas pas drung du btud de smon lam btab pa	
/ bdag gis yon gnas dam pa 'di lta bu	
la bya ba byas pa gang yin pa'i dge ba'i	
rtsa ba 'dis bdag gis yon tan 'di lta bu	
dag 'thob par 'gyur ba dang /	
ston pa 'di lta bu mnyes par byed cing mnyes par mi byed par gyur cig ces btab bo //	
dge slong dag ji snyam du sems /	
de'i tshe de'i dus kyi 'khor los @110a *//	
sgyur ba'i rgyal po kri kri zhes bya ba 'khor dang bcas pa gang yin pa de ni /	
de'i tshe de'i dus na rgyal po gzugs can snying po 'di nyid yin te /	
'khor dang bcas pa des yang dag par rdzogs pa'i	
sangs rgyas rtsibs kyi lte ba'i mchod rten la mchod	
pa byas pa gang yin pa de'i las kyi rnam	
par smin pas / 'dis bskal pa bye ba brgya	
stong phrag mang por lha dang mi rnams kyi bde	
ba khyad par du 'phags pa nyams su myong bar	
par smin pas / gyur to // 'di lta bu'i	
yon tan dag thob par gyur cig ces smon lam	
btab pa gang yin pa des ni nga'i spyan sngar	
'khor dang bcas pa bden pa mthong bar byas so	
par smin pas / gyur to // // ston pa	
'di lta bu mnyes par byed cing mi mnyes par	
mi byed par gyur cig ces smon lam btab pa	
gang yin pas ni /	
nga nyid dang yang dag par rdzogs pa'i sangs rgyas	
rtsibs kyi lte bar lhan cig mnyam pas mnyam ste	
/ stobs mnyam pa dang /	
shugs mnyam pa dang /	
brtson 'grus mnyam pa dang /	
thob pa mnyam pa yin te /	
'dis ston pa nga mnyes par byas kyi /	
mi mnyes par ma byas pa yin no //	
dge slong dag de lta bas na /	
las gcig tu gnag pa rnams kyi rnam par smin pa ni gcig tu gnag pa yin la /	
gcig tu dkar ba rnams kyi ni dkar ba yin /	
'dres ma rnams kyi ni 'dres ma yin no //	
dge slong dag de lta bas na las gcig tu gnag pa dang /	
@110b 'dres ma rnams ni spangs la /	
las gcig tu dkar ba la btsal bar bya ste /	
dge slong dag khyed kyis de lta bu la bslab par bya'o //	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa tshe dang ldan pa lteng rgyas 'od srung gis las ci zhig bgyis na /	
des na cho 'phrul lnga brgyas btul bar gyur lags /	
chu klung 'od srung dang /	
ga ya 'od srung dag ni tshegs chung dus btul bar gyur lags /	
bcom ldan 'das kyis bka' stsal pa /	
dge slong dag nyid kyis las tshogs rnyed pa /	
rkyen yongs su sgyur ba zhes bya ba nas /	
lus can dag la 'bras bur 'gyur zhes bya ba'i bar gong ma bzhin du'o //	
dge slong dag sngon byung ba bskal pa bzang po	
'di nyid la skye dgu'i tshe lo nyi khri thub	
pa na / 'jig rten du ston pa de bzhin	
gshegs pa dgra bcom pa yang dag par rdzogs pa'i	
sangs rgyas rig pa dang zhabs su ldan pa /	
bde bar gshegs pa 'jig rten mkhyen pa /	
skyes bu 'dul ba'i kha lo sgyur ba /	
bla na med pa lha dang mi rnams kyi ston	
pa sangs rgyas bcom ldan 'das 'od srung zhes bya	
ba byung nas w'a ra n'a si'i grong khyer dang	
nye ba zhig tu brten te /	
drang srong smra ba'i ri dvags kyi nags na bzhugs so //	
des sangs rgyas kyi mdzad pa mtha' dag mdzad nas /	
shing zad pa'i me bzhin du phung po'i lhag ma	
med pa'i mya ngan las 'das pa'i dbyings su yongs	
su mya ngan las @111a *//	
'das so //	
de'i sku gdung rgyal po kri kris spos kyi shing thams cad spungs te /	
spungs pas bsregs nas me'o mas bsad de /	
sku gdung de dag ni rin po che sna bzhi las byas pa'i bum pa'i nang du blugs nas /	
sa phyogs dben zhing yangs par sku gdung gi mchod	
rten 'phang du dpag tshad gcig la rgyar dpag tshad	
phyed pa zhig brtsig tu bcug go /	
de'i tshe de'i dus na w'a ra n'a si na	
khyim bdag phyug pa nor mang ba longs spyod che	
ba yongs su bzung ba yangs shing rgya che ba	
rnam thos kyi bu'i nor dang ldan pa /	
rnam thos kyi bu la nor gyis 'gran pa zhig	
gnas pa des rigs mnyam pa las chung ma blangs	
te / de de dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa na rim gyis khye'u gsum btsas so //	
ci tsam na khyim bdag de nad kyis thebs nas /	
de rtsa ba dang /	
sdong po dang /	
lo ma dang /	
'dab ma dang /	
'bras bu'i sman rnams kyis bsnyen bkur byas kyang de'i	
nad zhi bar ma gyur nas de 'chi ba'i chos	
dang ldan par gyur to //	
de nas de bu rnams kyis ras sngon po dang /	
ser po dang dmar po dang dkar pos khyogs brgyan nas dur khrod du khyer te bsregs so //	
de nas pha la pha'i bya ba byas nas mya ngan sangs te /	
de nas nor so so bgo bar gros bya bar brtsams nas /	
phu bo shos kyis smras @111b pa; nor bgo'o //	
nu bo spun gnyis ma dad do //	
des gal gyis gcus pa dang /	
de gnyis kyis smras pa /	
gal te de ltar na re zhig 'jig rten pha	
rol gyi lam rgyags blangs la phyis bgo bar bya'o	
// des smras pa ci dag bya /	
de gnyis kyis smras pa /	
yang dag par rdzogs pa'i sangs rgyas 'od srung 'di la mchod do //	
de dad pa chung ba zhig pas des bka' 'khor du khas blangs so //	
de nas de rnams kyis yang dag par rdzogs pa'i	
sangs rgyas 'od srung la mchod nas smon lam gdab	
par brtsams te / gnyis kyis 'di skad ces smras so //	
dge ba'i rtsa ba 'dis bdag cag gnyis yang dag	
par rdzogs pa'i sangs rgyas bcom ldan 'das 'od srung	
gis bram ze'i khye'u bla ma zhes bya ba la	
bram ze'i khye'u khyod skye dgu rnams kyi tshe lo	
brgya thub pa na /	
de bzhin gshegs pa dgra bcom pa yang dag par	
rdzogs pa'i sangs rgyas sh'akya thub pa zhes bya bar	
'gyur ro zhes lung bstan pa gang yin pa de'i	
bstan pa la bdag cag rab tu byung nas khyad	
par thob par gyur cig ces btab bo //	
de gnyis kyis smon lam btab pa /	
phu bo des thos nas drung du btud de /	
smon lam gdab par brtsams pa /	
bdag ni dad pa chung la dmu rgod yin pas	
dge ba'i rtsa ba 'dis na bdag kyang bcom ldan	
'das sh'akya thub pa des cho 'phrul lnga brgyas btul	
nas rab tu phyung ste /	
rab tu byung nas kyang khyad par rtogs par gyur cig ces byas so //	
dge @112a *//	
slong dag ji snyam du sems /	
phu bo shos dmu rgod dad pa chung ba gang yin pa de ni /	
lteng rgyas 'od srung 'di nyid yin no //	
nu bo gnyis po gang dag yin pa de dag ni chu klung 'od srung dang /	
ga ya 'od srung 'di dag nyid yin no //	
smon lam gyi dbang des na lteng rgyas 'od srung cho 'phrul lnga brgyas btul ba yin no //	
chu klung 'od srung dang /	
ga ya 'od srung ni tshegs chung dus btul ba yin no //	
gang gi tshe rgyal po gzugs can snying po gzhon	
nur gyur pa de'i tshe rgyal po'i khab na khyim	
bdag cig yod pa de la /	
kun dga'i ra ba me tog dang; 'bras bu dang /	
chu phun sum tshogs pa zhig yod de /	
de de la lhag par chags par gyur to //	
ji tsam na gzugs can snying po phyi rol tu byung bas skyed mos tshal de mthong ba dang /	
de yang lhag par chags par gyur nas smras pa /	
khyim bdag skyed mos tshal 'di nga la byin cig /	
des ma byin no //	
lan gnyis lan gsum du yang smras na yang ma byin nas /	
yang smras pa; rin sbyin no //	
des smras pa /	
gzhon nu nyes na kho bo yul nas spyugs kyang bla'i skyed mos tshal ni mi 'bul lo //	
gzhon nu gzugs can snying pos smras pa /	
khyim bdag khyod kyis smras pa dran par byos shig /	
nam nga rgyal por gyur pa de'i tshe nga nyid kyis bkur ro //	
des smras pa /	
nam khyod rgyal por gyur pa de'i tshe kho bo yang rgyal po'i khab nas 'gro'o //	
gzhon nu @112b gzugs can snying pos 'jal to zhes byas nas song ngo //	
ji tsam dus gzhan zhig na rgyal po padma chen po shi nas /	
gzhon nu gzugs can snying po rgyal srid la bzhag pa dang /	
des skyed mos tshal de mthus phrogs so //	
khyim bdag de snying na zhing skyed mos tshal de	
la lhag par chags pas shi nas de nyid kyi	
sbrul gdug pa zhig tu skyes te /	
de rgyal po la rgyun du glags tshol ba lhur len cing gnas so //	
ji tsam na rgyal po gzugs can snying po so ga'i dus lab ste /	
me tog gi shing rnam kha 'bus pa na btsun	
mo dang lhan cig skyed mos tshal der zhugs nas	
/ de de na skyes pa med par rol mos	
btsun mo'i bud med dang lhan cig dga' ba'i rtsed	
mo nyams su myong bar byas nas gnyid log go	
/ / bud med ni me tog dang 'bras bu	
la dga' ba yin pas kun tu 'khyam du dong	
/ / ngo // bud med gcig gi ral gri bskur te /	
rgyal po srung du bcug go /	
de nas sbrul gdug pa des rgyal po'i drung na	
sgra mi grag par rig nas rgyal po la gzung	
ba'i phyir tshang nas byung ste chas so //	
rgyal po'i bsod nams kyi mthus bya ka lan da	
ka zhes bya ba de rnams kyis sbrul gdug pa	
de kun nas bskor nas tsi tsi'i sgra phyung ngo	
// bud med ral gri thogs pas thos nas /	
sdangs te sgra chen po phyung nas ral gris bsad do //	
de nas rgyal po yang sdangs te sad nas smras pa /	
'di ci byung /	
bud med des smras pa /	
lha sbrul gdug pa 'di lha la gzung ba'i phyir chas pa na /	
bya ka lan da ka rnams @113a *//	
kyis tsi tsi'i sgra phyung nas bdag gis bkum lags so //	
rgyal po'i gnas skabs de gzhon nu dang /	
blon po dang /	
khrom gyi ru ba dang /	
rgyal po'i khab na gnas pa'i skye bo'i tshogs rnams kyis thos nas /	
skyed mos tshal de'i phyi nang du ku co'i sgra chen pos gang bar gyur te /	
rgyal po de skye dgu la byams pa zhig pas /	
phyir zhing btsun mo skye bo'i tshogs dang bcas te mig mchi mas gang zhing 'khod do //	
de nas rgyal pos smras pa /	
shes ldan dag rgyal po rgyal rigs spyi bo nas	
dbang bskur ba la srog skyob pa de la mchog	
ci sbyin / skye bo'i tshogs kyis smras pa /	
lha /	
rgyal srid kyi phyed do //	
rgyal pos smras pa /	
shes ldan dag bya ka lan da ka rnams kyis	
nga'i srog byin pas rgyal srid phyed 'di dag la	
byin no; ;blon po rnams kyis smras pa /	
lha /	
bya 'di dag ni dud 'gro'i skye gnas su song ba lags pas /	
rgyal srid phyed kyi 'di dag la ci bgyi /	
'di dag 'od ma'i tshal gang du gnas pa der 'di dag gi gnas bca'o //	
rgyal pos smras pa /	
de bzhin du gyis shig /	
skyed mos tshal de 'od ma'i tshal gyis yongs su bskor te /	
blon po rnams kyis de rnams kyi gnas 'od ma'i tshal gyi nye 'khor du bcas pas /	
de 'od ma'i tshal bya ka lan da ka gnas pa zhes bya bar gyur to //	
rgyal po gzugs can snying po'i zhang po kun tu 'tsho rnams kyi nang du rab tu byung nas /	
@113b des skyed mos tshal de de'i gnas kyi phyir byin no //	
ji tsam na bcom ldan 'das ma ga dha nas ljongs rgyu zhing gshegs pa dang /	
rgyal po'i khab tu byon nas shing zhig gi drung na bzhugs so //	
ma ga dha'i rgyal po bzo sbyangs gzugs can snying	
po bcom ldan 'das ma ga dha nas ljongs rgyu	
zhing gshegs pa na /	
rgyal po'i khab tu byon nas shing zhig gi drung du bzhugs so zhes thos so //	
thos nas kyang rgyal po'i 'byor pa chen po dang /	
rgyal po'i mthu chen pos rgyal po'i khab nas byung ste /	
bcom ldan 'das gang ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug pa dang /	
bcom ldan 'das kyis ma ga dha'i rgyal po bzo	
sbyangs gzugs can snying po la chos dang ldan pa'i	
gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' ba mdzad nas cang mi gsung ngo //	
de nas ma ga dha'i rgyal po bzo sbyangs gzugs can snying po stan las langs te /	
bla gos phrag pa gcig tu gzar nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad @114a *//	
ces gsol to //	
bcom ldan 'das sang bdag gi sdum par dge slong	
gi dge 'dun dang thabs cig tu gdugs tshod sbyor	
zhing mchis na gnang bar mdzad du gsol /	
bcom ldan 'das kyis ma ga dha'i rgyal po bzo	
sbyangs gzugs can snying po la cang mi gsung bas	
gnang ngo // de nas ma ga dha'i rgyal po bzo sbyangs gzugs can snying pos /	
bcom ldan 'das cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag byas nas stan las langs te song ngo //	
de nas ma ga dha'i rgyal po bzo sbyangs gzugs can snying pos /	
de nyid kyi mtshan mo nas gtsang zhing bsod pa'i bza' ba dang /	
bca' ba dag sta gon byas nas nang par sngar langs te /	
gdan bshams nor bu'i chu snod bzhag nas bcom ldan 'das la spyan 'dren gyi dus tshod gsol pa /	
btsun pa gdugs tshod lags na /	
da de'i dus la bab par dgongs su gsol /	
de nas bcom ldan 'das snga dro na bza' sham thabs mnabs /	
lhung bzed dang /	
chos gos bsnams te /	
dge slong gi tshogs kyis yong su bskor cing dge slong gi dge 'dun gyi mdun du bdar te /	
ma ga dha'i rgyal po bzo sbyangs gzugs can snying	
po'i bkad sa gang na ba der gshegs te byon	
nas / dge slong gi dge 'dun gyi gung la gdan bshams pa nyid la bzhugs so //	
de nas ma ga dha'i rgyal po bzo sbyangs @114b	
gzugs can snying pos sangs rgyas la sogs pa dge	
slong gi dge 'dun bde bar bzhugs par rig nas	
/ gtsang zhing bsod pa'i bza' ba dang bca' ba	
dag rang gi lag nas stobs shing tshim par byed	
/ de / rnam grangs du mar gtsang zhing bsod	
pa'i bza' ba dang bca' ba dag rang gi lag	
nas bstabs shing tshim par byas te /	
bcom ldan 'das kyis gsol zin nas phyag bcabs te /	
lhung bzed gyu bar rig nas gser gyi bya ma bum blangs te /	
btsun pa 'od ma'i tshal bya ka lan da ka	
gnas pa 'dir bcom ldan 'das ci bde bar bzhugs	
shig ces bcom ldan 'das la skyed mos tshal de	
phul lo // de bzhin du gnas brtan rnams kyis kyang mdo sde rnams kyi nang du /	
bcom ldan 'das rgyal po'i khab 'od ma'i tshal bya ka lan da ka gnas pa na bzhugs so //	
zhes gdags par byas so //	
de'i tshe bcom ldan 'das rgyal po'i khab 'od ma'i	
tshal bya ka lan da ka'i gnas na bzhugs so	
// rgyal po'i khab na khyim bdag cig gnas pa	
des bcom ldan 'das dge slong gi dge 'dun dang	
thabs cig tu rang gi khyim du spyan drangs so	
// // yang de'i tshe khyim bdag mgon med zas	
sbyin dgos pa 'ga' zhig gi phyir rgyal po'i khab	
tu phyin nas de khyim bdag de'i khyim du nub	
mo brang btab bo //	
de nas khyim bdag de de nyid kyi mtshan mo langs te /	
nang mi rnams la bsgo ba /	
nang rje dag longs shig /	
bzhin bzang dag longs shig /	
shing rnams @115a *//	
gshogs shig /	
me dag bus shig /	
'bras chan tshos shig /	
sran tshod tshos shig /	
bca' ba dag bzang du gyis shig /	
bkad sa'i zhal ta dag gyis shig /	
de nas khyim bdag mgon med zas sbyin 'di snyam du sems te /	
ci khyim bdag 'di bag ma len tam /	
bag ma gtong ngam /	
yul mi'am /	
tshong pa'am /	
tshogs sam /	
'khor tam /	
'dis ma ga dha'i rgyal po bzo sbyangs gzugs can	
snying po sang khyim du gdugs tshod la spyan drangs	
sam snyam du bsams nas /	
khyim bdag de la 'di skad ces smras so //	
khyim bdag khyod ci bag ma len tam /	
bag ma gtong ngam /	
yul mi'am /	
tshong pa'am /	
tshogs sam /	
'khor tam /	
khyod kyi ma ga dha'i rgyal po bzo sbyangs gzugs	
can snying po sang khyim du gdugs tshod la spyan	
drangs sam / khyim bdag kho bo bag ma len tam /	
bag ma gtong ba yang ma yin /	
yul mi ma yin /	
tshong pa ma yin /	
tshogs pa ma yin /	
'khor ma yin /	
ma ga dha'i rgyal po bzo sbyangs gzugs can snying	
po yang gdugs tshod la spyan drangs pa ma yin	
te / 'on kyang kho bos sangs rgyas la sogs	
pa dge slong gi dge 'dun gdugs tshod la spyan	
te / drangs so // khyim bdag mgon med zas sbyin gyis /	
sangs rgyas zhes bya ba'i sgra sngon ma thos pa thos pa dang /	
ba spu'i khung bu thams cad nas spu zing zhes byas nas /	
de spu zing zhes byed pas khyim bdag @115b de la 'di skad ces smras so //	
khyim bdag sangs rgyas zhes bya ba 'di su yin /	
khyim bdag dge sbyong go'u ta ma sh'akya'i sras sh'akya'i	
rigs las skra dang kha spu bregs te gos ngur	
smrig bgos nas dad pa yang dag pa kho nas	
khyim nas khyim med par rab tu byung nas de	
bla na med pa yang dag par rdzogs pa'i byang	
chub mngon par rdzogs par sangs rgyas pa zhig yod	
de / khyim bdag de ni sangs rgyas zhes bya'o //	
khyim bdag dge 'dun zhes bya ba 'di su yin /	
khyim bdag rgyal rigs las kyang rigs kyi bu skra	
dang kha spu bregs te gos ngur smrig bgos nas	
dad pa yang dag par kho nas khyim nas khyim	
med par bcom ldan 'das de kho na rab tu	
byung ba'i rjes su rab tu byung ba dag yod	
do // bram ze'i rigs dang /	
rje'u rigs dang /	
dmangs rigs las kyang rigs kyi bu dag skra dang	
kha spu bregs te gos ngur smrig bgos nas dad	
pa yang dag pa kho nas khyim nas khyim med	
par bcom ldan 'das de kho na rab tu byung	
ba'i rjes su rab tu byung ba dag yod de	
/ khyim bdag de ni dge 'dun zhes bya ba yin te /	
sang kho bo'i khyim du sangs rgyas la sogs pa	
dge slong gi dge 'dun de gdugs tshod la spyan	
drangs so // khyim bdag bcom ldan 'das de da ltar gang na bzhugs /	
rgyal po'i khab 'di nyid kyi dur khrod bsil ba'i tshal na bzhugs so //	
khyim bdag bcom ldan 'das de bdag cag gis bltar rung ngam /	
khyim bdag de'i phyir khyod re zhig sdod cig dang /	
@116a *// gal te bcom ldan 'das 'di nyid du gshegs dang /	
sang khyod kyis mthong bar 'gyur ba'i gnas gang yin pa de yod do //	
de nas khyim bdag mgon med zas sbyin sangs rgyas la dmigs pa'i dran pas nyal lo //	
de nam ma langs par nam langs pa'i 'du shes	
kyis lho sgo gang na ba der song ba dang	
/ de'i tshe lho sgo thun gnyis la sgo phye	
nas 'jog ste thun dang po la ni pho nya	
glo bur du 'ongs pa rnams mi thogs pa bya	
ba'i phyir phye ste 'jog go /	
thun tha ma la ni pho nya 'gro bar chas	
pa rnams mi thogs par bya ba'i phyir phye ste	
'jog go / de nas khyim bdag mgon med zas	
sbyin 'di snyam du sems te 'di ltar lho sgo	
phye ste 'dug pas gdon mi za bar nam langs	
so snyam du rig nas /	
snang ba de nyid du grong khyer nas byung ba dang /	
de byung ma thag tu snang ba gang yin pa de med nas slar mun nag por gyur to //	
de 'jigs par gyur /	
bag tsha bar gyur cing spu zing zhes byed par gyur nas bdag mi'am /	
mi ma yin pa'am /	
g-yon can 'ga' zhig gis gtses par mi 'gyur grang	
snyam du bsams nas slar ldog par 'dod pa dang	
/ de nas lho phyogs kyi sgo na gnas pa'i lha gang yin pa des /	
ci tsam lho phyogs kyi sgo nas bsil ba'i tshal	
gyi dur khrod kyi bar thams cad snang ba chen	
pos gsal bar byas nas /	
khyim bdag mgon med zas sbyin la 'di skad ces smras so //	
khyim @116b bdag spyan sngar song zhig /	
slar ma ldog cig /	
khyod spyan sngar song na legs par 'gyur gyi slar log na ni ma yin no //	
de ci'i phyir zhe na /	
rta brgya dang ni gser rgyan brgya /	
dre'u yi shing rta brgya dang ni //	
sna tshogs nor gyis spud pa yi //	
rta rgod ma yi shing rta brgya //	
gom pa gcig cig bor ba yi //	
bcu drug char yang mi phod do //	
khyim bdag spyan sngar song zhig /	
slar ma ldog cig /	
khyod spyan sngar song na legs par 'gyur gyi slar log na ni ma yin no //	
de ci'i phyir zhe na /	
gangs can ri yi glang chen brgya //	
gser dang nor bus brgyan byas la //	
lus che gshol mda'i mche bar ldan //	
ma tang ga skyes stong po che //	
gom pa gcig cig bor ba yi //	
bcu drug char yang mi phod do //	
khyim bdag spyan sngar song zhig /	
slar ma ldog cig /	
khyod spyan sngar song na legs par 'gyur gyi slar log na ni ma yin no //	
de ci'i phyir zhe na /	
tho gar yul gyi bu mo brgya //	
nor bu'i rna cha gdub kor thogs //	
gser gyi dpung rgyan thogs pa yi //	
mgrin pa rgyan gyis legs brgyan pa //	
gom pa gcig cig bor ba yi //	
bcu drug char yang mi phod do //	
khyim bdag spyan sngar song zhig //	
slar ma ldog cig /	
khyod spyan sngar song na legs par 'gyur gyi slar log na ni ma yin no //	
de nas khyim bdag mgon med zas sbyin gyis lha'i bu de la 'di skad ces smras so //	
bzhin bzang khyod su zhig /	
khyim bdag kho bo ni khyod nyid kyi grogs po snying pa bram ze'i khye'u sbrang rtsi'i @117a *//	
phung po yin te /	
kho bos dge slong sh'a ri'i bu dang /	
mo'u dgal gyi bu gnyis la sems dad pa bskyed nas shi ba dang /	
rgyal chen bzhi'i ris kyi lha rnams su skyes te /	
lho sgo 'di nyid na gnyug mar gnas so //	
de'i phyir khyod la kho bos 'di skad ces khyim bdag spyan sngar song zhig slar ma ldog cig /	
khyod spyan sngar song nas legs par 'gyur gyi slar log na ni ma yin no //	
zhes smra'o //	
de nas khyim bdag mgon med zas sbyin 'di snyam du sems te /	
kye ma'o sangs rgyas bcom ldan 'das ni mchog ma yin pa ma yin zhing /	
chos bshad pa yang mchog ma yin pa ma yin te /	
de ltar bcom ldan 'das de la blta bar lha yang brtson par byed do snyam du bsams nas /	
bsil ba'i tshal gyi dur khrod du song ba dang /	
de'i tshe bcom ldan 'das gtsug lag khang gi phyi	
rol bla gab med pa na 'chag cing lhag par	
yang khyim bdag mgon med zas sbyin 'ongs pa la	
gzhes so // de nas khyim bdag mgon med zas	
sbyin bcom ldan 'das gang na ba der song ste	
gzhes so // phyin nas / bcom ldan 'das la	
khyim bdag mgon med zas sbyin gyis yang dag par	
dgyes par 'gyur bas yang dag par dgyes par byed	
gzhes so // phyin nas / de / bcom ldan 'das cig bde bar mnal tam /	
de nas bcom ldan 'das kyis de'i tshe tshigs su bcad de bka' stsal pa /	
gang zhig 'dod pas ma gos la //	
zag med rab tu rnam grol @117b ba //	
mya ngan yongs 'das bram ze ni //	
thams cad du ni bde bar mnal //	
'dir ni re ba kun bcas nas //	
thugs kyi rims nad rnams bsal cing //	
zhi ba thob pa'i thugs kyis na //	
nye bar zhi ba bde bar mnal //	
de nas bcom ldan 'das kyis khyim bdag mgon med	
zas sbyin khrid nas gtsug lag khang du zhugs te	
/ gdan bshams ba nyid la bzhugs pa dang /	
khyim bdag mgon med zas sbyin gyis bcom ldan 'das kyi zhabs la mgo bos phyag byas te /	
phyogs gcig tu 'dug go /	
phyogs gcig tu 'dug pa dang /	
bcom ldan 'das kyis khyim bdag mgon med zas sbyin	
la chos dang ldan pa'i gtam gyis yang dag par	
bstan / yang dag par 'dzin du bcug /	
yang dag par gzengs bstod //	
yang dag par rab tu dga' bar mdzad de /	
sangs rgyas bcom ldan 'das rnams kyi thog ma'i dus	
su chos kyi gtam gleng ba gang yin pa de	
'di lta ste / sbyin pa'i gtam dang /	
tshul khrims kyi gtam dang /	
mtho ris kyi gtam dang /	
'dod pa rnams la mnog chung ba dang /	
nyes dmigs dang /	
kun nas nyon mongs pa dang /	
rnam par byang ba dang /	
nges par 'byung ba dang /	
rab tu dben pa'i phan yon gyi rjes su bsngags pa dang /	
rnam par byang ba'i phyogs dang mthun pa'i chos kyi gtam rgyas par yang dag par bstan to //	
gang gi tshe bcom ldan 'das kyis de dga' ba'i sems dang /	
dge ba'i sems dang /	
mgu ba'i sems @118a *//	
dang /	
sgrib pa dang bral ba'i sems dang /	
skal pa dang ldan pa'i yang dag pa phul gyi	
chos bshad pa kun shes par nus par gzigs pa	
de'i tshe / sangs rgyas bcom ldan 'das rnams kyi yang dag phul gyi chos bshad pa /	
'phags pa'i bden pa bzhi po gang yin pa 'di lta ste /	
sdug bsngal dang /	
kun 'byung ba dang /	
'gog pa dang /	
lam rgyas par rab tu bstan to //	
dper na gos gtsang ma nag gnog med pa tshon	
rtsi 'os pa'i nang du bcug na tshon rtsi legs	
par 'dzin btub pa de bzhin du khyim bdag mgon	
med zas sbyin stan de nyid la 'dug bzhin du	
'phags pa'i bden pa bzhi po 'di lta ste /	
sdug bsngal dang /	
kun 'byung ba dang /	
'gog pa dang /	
lam mngon par rtogs so //	
khyim bdag mgon med zas sbyin gyis chos mthong ba dang /	
chos thob pa dang /	
chos rig pa dang /	
chos kyi gting slebs pa dang /	
som nyi las rgal ba dang /	
the tshom las rgal ba dang /	
gzhan gyi dring mi 'jog pa dang /	
gzhan gyis mi bkri ba dang /	
ston pas bstan pa'i chos rnams la mi 'jigs pa	
thob nas stan las langs te bla gos phrag pa	
gcig tu gzar nas /	
bcom ldan 'das gang na ba der logs su thal mo sbyar ba btud de /	
bcom ldan 'das la 'di skad ces gsol to //	
btsun pa bdag ni 'phags so //	
mngon par 'phags so //	
bdag bcom ldan 'das dang /	
chos dang /	
dge @118b slong gi dge 'dun la skyabs su mchi lags kyis /	
bdag dge bsnyen du gzung du gsol /	
deng slan chad ji srid 'tsho'i bar du srog dang	
bsdos te skyabs su mchi bar mngon par dad lags	
so // de nas bcom ldan 'das kyis khyim bdag	
mgon med zas sbyin la 'di skad ces bka' stsal	
so // to // khyim bdag khyod kyi ming ci /	
btsun pa bdag gi ming bzang sbyin lags mod kyi /	
bdag mgon ma mchis pa rnams la 'tshal ma stsol pas /	
des na bdag mgon med zas sbyin zhes bgyi bar skye bos 'tshal to //	
khyim bdag khyod kyi gnas gang yin /	
btsun pa yul bra tsi na zhes bgyi ba na	
ko sa la rnams kyi grong khyer mnyan yod ces	
bgyis pa mchis te /	
de na bdag mchis lags so //	
bcom ldan 'das mnyan yod du gshegs shig dang /	
bcom ldan 'das dge slong gi dge 'dun dang thabs cig la /	
bdag ji srid 'tsho'i bar du na bza' chos gos dang /	
bsod snyoms dang /	
gzims cha dang /	
snyun dpyad kyi rkyen sman dang /	
yo byad rnams kyis bsnyen bkur bgyi lags so //	
khyim bdag mnyan yod na gtsug lag khang yod dam /	
btsun pa ma mchis lags so //	
khyim bdag gang na gtsug lag khang yod pa der dge slong rnams 'ong ba dang /	
'gro ba dang /	
gnas par sems so //	
bcom ldan 'das gshegs shig dang /	
bdag gis ci nas kyang mnyan yod du dge slong rnams mchis pa dang /	
gzhan du mchi ba dang /	
mchi bar sems par 'gyur ba de ltar gtsug lag @119a *//	
khang brtsigs lags so //	
bcom ldan 'das kyis khyim bdag mgon med zas sbyin la cang mi gsung bas gnang ngo //	
de nas khyim bdag mgon med zas sbyin gyis bcom	
ldan 'das cang mi gsung bas gnang bar rig nas	
/ bcom ldan 'das kyis zhabs gnyis kyi la mgo bos phyag byas te /	
bcom ldan 'das kyis spyan snga nas song ngo //	
de nas rgyal po'i khab tu bya ba dang bsgrub	
pa gang yin pa de dag thams cad byas shing	
bsgrub nas / bcom ldan 'das gang ba der song ste phyin nas /	
bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
phyogs gcig tu 'dug nas /	
khyim bdag mgon med zas sbyin gyis bcom ldan 'das la 'di skad ces gsol to //	
bcom ldan 'das bdag gi grogs dge slong gcig stsal du gsol /	
de dang lhan cig bcom ldan 'das kyi slad du gtsug lag khang brtsigs lags so //	
bcom ldan 'das kyis dgongs pa /	
dge slong su zhig gis khyim bdag mgon med zas sbyin 'khor dang bcas pa dang /	
mnyan yod na gnas pa'i skye bo'i tshogs 'dul bar 'gyur snyam na /	
dge slong sh'a ri'i bus 'dul bar gzigs nas /	
de nas bcom ldan 'das kyis tshe dang ldan pa sh'a ri'i bu la bka' stsal pa /	
sh'a ri'i bu khyim bdag mgon med zas sbyin 'khor dang bcas pa dang /	
mnyan yod na gnas @119b pa'i skye bo'i tshogs la soms shig /	
tshe dang ldan pa sh'a ri'i bu cang mi smra bar bcom ldan 'das kyi bka' nyan to //	
de nas tshe dang ldan pa sh'a ri'i bus bcom	
ldan 'das kyi zhabs gnyis la mgo bos phyag byas	
te / bcom ldan 'das kyi spyan snga nas song ngo //	
de nas tshe dang ldan pa sh'a ri'i bus de nyid kyi mtshan mo 'das nas /	
snga dro sham thabs bgos /	
lhung bzed dang /	
chos gos thogs te /	
rgyal po'i khab tu bsod snyoms la zhugs nas /	
rgyal po'i khab tu bsod snyoms spyad de zas kyi bya bas byas nas /	
zas phyi ma'i bsod snyoms spangs te /	
gnas mal ji ltar spyad pa mkhos su phab nas /	
de lhung bzed dang /	
chos gos blangs te /	
mnyan yod gang na ba der rgyu zhing song ngo //	
de nas khyim bdag mgon med zas sbyin lam rgyags mang po khyer nas /	
nub mo nub mo zhing mnyan yod du song ste phyin nas /	
de mnyan yod du ma zhugs pa nyid du kun dga' ra ba nas kun dga' ra ba dang /	
skyed mos tshal nas skyed mos tshal dang /	
nags tshal nas nags tshal du /	
'chags nas 'chag sar dpyod cing 'di skad ces smras so //	
mnyan yod dang ha cang yang mi ring la /	
ha cang yang mi nye ba dang /	
nyin par lang long nyung zhing ku co nyung ba dang /	
mtshan mo gcom chung ba dang /	
sgra chung ba dang /	
sbrang bu dang /	
sha sbrang dang /	
rlung dang /	
nyi ma dang /	
sdig sprul gyi reg pa chung ba'i sa phyogs gang na yod pa der /	
bdag gis bcom ldan 'das @120a *//	
kyi phyir gtsug lag khang brtsigs na /	
sa phyogs de gang na yod snyam pa las /	
khyim bdag mgon med zas sbyin gyis gzhon nu rgyal	
byed kyi kun dga' ra ba ni mnyan yod dang	
ha cang mi ring la ha cang yang mi nye	
ba dang / nyin par yang lang long nyung zhing ku co nyung ba dang /	
mtshan mo gcom chung ba dang /	
sgra chung ba dang /	
sbrang bu dang /	
sha sbrang dang /	
rlung dang /	
nyi ma dang /	
sdig sbrul gyi reg pa nyung bar mthong ngo //	
mthong nas kyang 'di snyam du sems te /	
'dir bdag gis bcom ldan 'das kyi phyir gtsug lag khang brtsig go snyam nas /	
de rang gi khyim du ma song ba nyid du	
gzhon nu rgyal byed gang na ba der song ste	
phyin nas / gzhon nu rgyal byed la 'di skad ces smras so //	
gzhon nu kun dga' ra ba bdag la stsol cig /	
der bdag gis bcom ldan 'das kyi phyir gtsug lag khang brtsig lags so //	
des smras pa /	
khyim bdag de ni nga'i kun dga' ra ba ni ma yin te /	
skyed mos tshal yin mod kyi /	
de nga'i yin no //	
khyim bdag mgon med zas sbyin gyis lan gnyis lan	
gsum du yang gzhon nu rgyal byed la 'di skad	
ces smras so // gzhon nu bdag la kun dga' ra ba stsol cig /	
bdag gis der bcom ldan 'das kyi phyir gtsug lag khang brtsig lags so //	
khyim bdag kun dga' ra ba de gser bye ba bshibs kyang mi gtong ngo ////	
'dul ba gzhi //	
bam po @120b dgu bcu pa /	
yang khyim bdag mgon med zas byin gyis gzhon nu rgyal byed la 'di skad ces smras so //	
gzhon nus kun dga' ra ba'i rin thang bkum lags kyis /	
dbyig dang gser bzhes shig /	
kun dga' ra ba ni bdag gi lags so //	
rin thang sus bcad /	
khyod kyis rin thang bkum mod /	
de gnyis rin thang bcad do //	
rin thang ma bcad do zhes rtsod par gyur nas /	
zhal che gcod pa'i mi gang na ba der dong ba dang /	
bar skabs der 'jig rten skyong ba bzhi 'di snyam du sems te /	
khyim bdag mgon med zas sbyin 'di ni bcom ldan	
'das kyi phyir gtsug lag khang brtsig par brtson gyis	
/ de'i grogs bya'o snyam nas de nas zhal che gcod pa'i mir bdag nyid mngon par sprul nas /	
dgos pa'i phyir 'dus so //	
khyim bdag mgon med zas sbyin dang /	
gzhon nu rgyal byed gnyis zhal che gcod pa sna	
chen po la gtogs pa'i drung du song nas de	
nas khyim bdag mgon med zas sbyin gyis zhal che	
ba gcod pa sna chen po la gtogs pa rnams	
la don de rgyas par smras pa dang /	
de rnams kyis smras pa /	
gzhon nus kun dga' ra ba ni rin thang bcad zin gyis gser long zhig /	
kun dga' ba ra ba ni khyim bdag gi yin no //	
de cang mi smra bar 'dug go /	
de nas khyim bdag mgon med zas sbyin gyis shing rta dang /	
rgya dang /	
gzeb dang /	
rnga mo dang /	
glang dang /	
bong bu rnams la gser mang po bkal te 'ongs nas /	
rgyal bu rgyal byed kyi tshal thams cad @121a *//	
gshib par brtsams pa dang /	
sa phyogs 'ga' zhig ma yog pas ma bkram pa nyid du 'dug go /	
de nas khyim bdag mgon med zas sbyin don de	
sems shing yud tsam zhig cang mi smra bar 'dug	
ste / gang gis ma bkram pa'i sa phyogs 'di	
bkram nas slar yang sba bar bya mi dgos pa'i	
gter ha cang nyung ngu yang ma yin /	
ha cang mang po yang ma yin pa de gang yin snyam pa dang /	
gzhon nu rgyal byed kyis bsams pa /	
khyim bdag mgon med zas sbyin ni gdon mi za	
bar ci'i phyir kun dga' ra ba'i ched du nor	
gyi phung po chen po 'di snyed du yongs su	
btang zhes 'gyod pa skyes so snyam du bsams nas	
khyim bdag mgon med zas sbyin la 'di skad ces	
smras so // khyim bdag gal te khyod 'gyod pa skyes na gser slar long zhig /	
kun dga' ra ba ni nga nyid kyi yin no //	
gzhon nu bdag ni 'gyod pa ma skyes te 'on	
kyang don 'di sems shing yud tsam zhig cang mi	
smra bar 'dug pa ni /	
bdag gis ma bkram pa'i sa phyogs 'di bkram nas	
slar yang sba bar bya mi dgos pa'i gter ha	
cang nyung ba yang ma yin /	
ha cang mang po yang ma yin pa de gang yin snyam mo /	
de nas gzhon nu rgyal byed 'di snyam du sems te /	
kye ma sangs rgyas bcom ldan 'das mchog ma yin pa ma yin zhing /	
chos bshad pa yang mchog ma yin pa ma yin te /	
de la da ltar khyim bdag 'di kun dga' ra	
ba'i ched du nor gyi phung po 'di @121b snyed	
yongs su gtong ngo snyam du bsams nas /	
khyim bdag mgon med zas sbyin la 'di skad ces smras so //	
khyim bdag ma bkram pa'i sa phyogs kho bo la sbyin cig /	
der kho bo bcom ldan 'das kyi phyir sgo khang brtsig par bya'o //	
de nas khyim bdag mgon med zas sbyin gyis gzhon	
nu rgyal byed la ma bkram pa'i sa phyogs byin	
nas / der gzhon nu rgyal byed kyis bcom ldan 'das kyi phyir sgo khang brtsig tu bcug go /	
de nas khyim bdag mgon med zas sbyin gyis bcom	
ldan 'das kyi phyir gtsug lag khang brtsig par brtsams	
pa dang / mu stegs can zhe sdang drag pos kun nas slong ba'i yid can rnams 'dus nas /	
khyim bdag mgon med zas sbyin gang na ba der dong ste lhags pa dang /	
smras pa /	
khyim bdag khyod dge sbyong go'u ta ma'i phyir gtsug lag khang ma rtsigs shig /	
ci'i phyir kho bo cag gis grong khyer bgos te /	
dge sbyong go'u ta ma'i ni rgyal po'i khab yin no //	
kho bo cag gi ni mnyan yod yin no //	
des smras pa /	
khyed cag gis grong khyer rnams bgos kyi /	
bdag gi nor ma bgos pas gang la mngon par dga' ba de'i chos kyi phung po brtsig go /	
de rnams rgyal po'i drung du dong ba dang /	
der yang khyim bdag mgon med zas sbyin gyis pham par byas pa dang /	
mu stegs spyi brtol can mu cor smra ba rnams kyis smras pa /	
khyim bdag khyod dga' mgur byed du mi gzhug ste /	
dge sbyong go'u ta ma'i nyan thos kyi mchog gcig 'ongs nas /	
gal @122a *//	
te de'i shags kyis kho bo cag pham par gyur na /	
gtsug lag khang rtsigs shig /	
des smras pa /	
rung gi re zhig 'phags pa sh'a ri'i bu la brtag go /	
de nas khyim bdag mgon med zas sbyin tshe dang	
ldan pa sh'a ri'i bu gang na ba der song	
ste phyin nas / tshe dang ldan pa sh'a ri'i	
bu'i rkang ba gnyis la mgo bos phyag byas te	
ste phyin nas / / phyogs gcig tu 'dug go /	
phyogs gcig tu 'dug nas khyim bdag mgon med zas sbyin gyis /	
tshe dang ldan pa sh'a ri'i bu la 'di skad ces smras so //	
btsun pa sh'a ri'i bu mu stegs can rnams 'di	
skad ces khyim bdag khyod dga' mgur byed du mi	
gzhug ste / dge sbyong go'u ta ma'i nyan thos	
kyi mchog 'ongs nas gal te de'i shags kyis kho	
bo cag pham par gyur na /	
gtsug lag khang rtsigs shig ces mchi na; de la ji ltar bsgrub par bgyi /	
tshe dang ldan pa sh'a ri'i bus bsams pa /	
ji 'di rnams la dge ba'i rtsa ba cung zad yod dam /	
'on te med ces bsams pa las yod par mthong ngo //	
su zhig la rag las par 'gyur snyam na bdag kho na la'o //	
yang bsams pa /	
ji 'di snyed cig kho na bdag la rag las pa'i tshig gis 'dul bar 'gyur ram /	
'on te gzhan yang tshig gis 'dul ba yod snyam pa las yod par mthong ngo //	
dus ji srid kyi tshogs par 'gyur snyam na /	
zhag bdun lon nas so //	
bsams nas smras pa /	
khyim bdag de bzhin du bya ste /	
'on @122b kyang zhag bdun pa'i nyin par bya'o //	
de nas khyim bdag mgon med zas sbyin dga' ba dang mgu ba skyes nas /	
mu stegs can rnams gang na ba der song ste phyin nas /	
mu stegs can rnams la 'di skad ces smras so //	
shes ldan dag /	
'phags pa sh'a ri'i bu na re de bzhin du bya ste /	
'on kyang zhag bdun pa'i nyin par bya'o zhes zer ro //	
de rnams kyis bsams pa /	
'di la rgyu gnyis yod par 'gyur te /	
yang na ni de 'bros 'dod do //	
yang na ni de phyogs tshol lo //	
de ma yin na dus der gdab ci dgos /	
bdag cag kyang phyogs btsal lo zhes de rnams phyogs btsal bar brtsams te /	
de rnams kyis phyogs btsal ba dang /	
kun tu rgyu mig dmar mthong nas /	
de la de rnams kyis smras pa /	
khyod dang bdag cag ni tshangs pa mtshungs par spyod pa yin gyis /	
dge sbyong go'u ta ma'i nyan thos kyi mchog bdag	
cag gis brtsad pa'i phyir bkug na de phyogs tshol	
gyis / khyod kyang bdag cag gi grogs kyis shig /	
dus ji tsam zhig na /	
'di nas zhag bdun gyi nyin par ro //	
rung gis de bzhin du bya ste /	
gang gi tshe khyed cag 'dus par gyur ba de'i tshe kho bo la sbron cig /	
mu stegs can rnams bag tsha ba dang /	
sems khral skyes nas /	
nyin re zhing phyogs tshol ba dang /	
nyi ma bgrang bar byed do //	
ji tsam na zhag bdun lon pa dang /	
khyim bdag mgon med zas sbyin gyis bla gab med	
pa'i sa phyogs yangs par stan shom du bcug go	
/ tshe dang ldan @123a *//	
pa sh'a ri'i bu'i ched du yang seng ge'i khri bshams so //	
yul sna tshogs na gnas pa'i mu stegs can rnams dang /	
mnyan yod na gnas pa'i skye bo'i tshogs dang /	
de'i nye 'khor na gnas pa'i srog chags brgya stong	
phrag du ma dag kyang kha cig ni ngo mtshar	
skyes / kha cig ni sngon gyi dge ba'i rtsa bas bskul nas 'dus so //	
de nas tshe dang ldan pa sh'a ri'i bu khyim	
bdag mgon med zas sbyin gyi 'khor dang bcas pas	
mdun du bdar te /	
rtsod pa'i dkyil 'khor du zhugs nas 'dul ba'i skye bo rnams la bltas te /	
'dzum pa sngon du btang nas spyod lam zhi bas seng ge'i khri la 'dzegs nas 'dug go /	
'khor thams cad sems mi g-yeng bar tshe dang ldan pa sh'a ri'i bu la rtog cing 'dug go /	
de nas tshe dang ldan pa sh'a ri'i bus mu stegs can rnams la smras pa /	
shes ldan dag ci re zhig byed dam /	
'on te 'jig /	
de rnams kyi smras pa /	
kho bo cag gis byas /	
khyod kyis shig cig /	
tshe dang ldan pa sh'a ri'i bus bsams pa /	
gal te bdag gis byas na 'jig rten lha dang bcas pas kyang 'jig par mi nus na /	
kun tu rgyu mig dmar gyis lta smos kyang ci dgos snyam du rig nas /	
kun tu rgyu mig dmar la 'di skad ces smras so /	
khyod kyis byos shig /	
ngas gzhig go /	
de mig 'phrul byang ba yin pas /	
des shing sa ha ka ra shin tu me tog gis rgyas pa zhig sprul pa dang /	
tshe dang ldan pa @123b sh'a ri'i bus rlung dang char drag po phab ste /	
des de rtsa ba nas phyung nas phan tshun du rnam par gtor te /	
rnal 'byor pa rnams kyi yul du yang ma gyur to //	
de nas des padma'i rdzing zhig sprul pa dang /	
tshe dang ldan pa sh'a ri'i bus glang po che bzang po zhig sprul nas /	
des kun tu rnal nas ming gi lhag ma tsam zhig bzhag go /	
des sprul mgo bdun pa zhig sprul pa dang /	
tshe dang ldan pa sh'a ri'i bus nam mkha' lding zhig sprul te /	
des de blangs so //	
des ro langs shig sprul pa dang /	
tshe dang ldan pa sh'a ri'i bus sngags kyi phur	
pas btab pa las nyes par spyad pa'i ro langs	
ni bdag nyid la gsod par byed pas des de	
nyid bsnyags pa dang /	
de nas de 'jigs skrag phongs shing spu zing zhes byed nas /	
tshe dang ldan pa sh'a ri'i bu'i rkang pa gnyis la gtugs te /	
'phags pa sh'a ri'i bu skyabs su mchi lags kyis /	
yongs su bskyab tu gsol /	
de nas tshe dang ldan pa sh'a ri'i bus sngags kyi phur pa phyung ba dang /	
ro langs de zhi bar gyur to //	
tshe dang ldan pa sh'a ri'i bus de la chos bshad de de dad pa skyes nas smras pa /	
'phags pa sh'a ri'i bu bdag legs par gsungs pa'i chos 'dul ba la rab tu byung ba dang /	
bsnyen par rdzogs pa dge slong gi dngos po gnang na /	
bdag 'phags pa sh'a ri'i bu'i spyan sngar tshangs par spyod pa spyad par bgyi'o //	
tshe dang ldan pa sh'a ri'i bus de rab tu	
phyung bsnyen par rdzogs par byas gdams ngag byin te	
des brtson @124a *// pa dang /	
'bad pa dang /	
brtsal ba byas pas nyon mongs pa thams cad spangs nas /	
dgra bcom pa mngon sum du byas te /	
dgra bcom par gyur nas khams gsum gyi 'dod chags dang bral ba /	
bong ba dang gser du mnyam pa /	
nam mkha' dang lag mthil du mtshungs pa'i sems dang ldan pa /	
tsandan dang ste'ur mnyam pa /	
rig pas ma rig pa'i sgo nga'i sbubs dral cing rig pa dang /	
mngon par shes pa dang /	
so sor yang dag par rig pa thob pa /	
srid pa dang 'dod pa'i rnyed pa la chags pa dang /	
bkur sti la rgyab kyis phyogs pa /	
dbang po dang nye ba'i dbang po dang bcas pa'i lha rnams kyis mchod par bya ba dang /	
rjed par bya ba dang /	
mngon du smra bar bya bar gyur to //	
de nas de'i 'khor rnams ngo mtshar gyi mig bgrad nas /	
tshe dang ldan pa sh'a ri'i bu la mngon par dad par gyur te /	
smras pa /	
'phags pa sh'a ri'i bus ni /	
smra ba'i khyu mchog chen po tshar bcad do snyam	
du rig nas tshe dang ldan pa sh'a ri'i bu'i	
gdong du lta bar gyur to //	
de nas tshe dang ldan pa sh'a ri'i bus 'khor de'i bsam pa dang /	
bag la nyal ba dang /	
khams dang /	
rang bzhin shes nas 'phags pa'i bden pa bzhi so	
so yang dag par rtogs par 'gyur ba de lta	
bu'i chos bshad par byas so //	
de thos pas sems can brgya phrag du mas khyad par chen po thob ste /	
kha cig gis ni nyan thos kyi byang chub tu sems bskyed /	
@124b kha cig gis ni rang sangs rgyas kyis byang chub tu /	
kha cig gis ni bla na med pa yang dag par rdzogs pa'i byang chub tu /	
kha cig gis ni skyabs su 'gro ba dang bslab pa'i gzhi rnams blangs /	
kha cig gis ni rgyun du zhugs pa'i 'bras bu mngon sum du byas /	
kha cig gis ni lan cig phyir 'ong ba'i 'bras bu dang /	
kha cig gis ni phyir mi 'ong ba'i 'bras bu /	
kha cig gis ni rab tu byung nas nyon mongs	
pa thams cad spangs te dgra bcom pa mngon sum	
du byas so // 'khor de phal cher yang sangs rgyas la gzhol ba /	
chos la 'bab pa /	
dge 'dun la bab pa la bkod do //	
mu stegs can rnams kyis bsams pa /	
bdag cag gis 'di shags kyis tshar bcad par mi nus kyis thabs shig bsham par byas la /	
de nas glags rnyed nas 'di bgags te gsod par bya'o snyam nas thams cad 'dus te /	
khyim bdag mgon med zas sbyin gyi drung du dong ste smras pa /	
khyim bdag khyod kyis kho bo cag gi 'tsho ba'i gzhi thams cad ni bcad pas /	
de bas snying brtse bar gyis shig dang /	
khyod kyis gtsug lag khang du gla mi'i las bya'o //	
kho bo cag 'di na ring zhig tu gnas gnas pas yul bor na mi rung ngo //	
khyim bdag mgon med zas sbyin gyis smras pa /	
re zhig 'phags pa sh'a ri'i bu la brtag go	
zhes de tshe dang ldan pa sh'a ri'i bu gang	
na ba der song ste phyin nas /	
tshe dang ldan pa sh'a ri'i bu la 'di skad ces smras so //	
@125a *// 'phags pa mu stegs can rnams kyi mchid nas /	
khyod kyis kho bo cag gi 'tsho ba'i gzhi thams	
cad bcad pas de bas na snying brtse bar gyis	
shig dang / khyod kyi gtsug lag khang du gla mi'i las bya'o //	
kho bo cag 'di na ring zhig tu gnas gnas pas yul bor na mi rung ngo zhes mchi'o //	
tshe dang ldan pa sh'a ri'i bu bsam pa la zhugs te /	
ci 'di dag la dge ba'i rtsa ba cung zad yod dam /	
'on te med snyam na des yod par mthong ngo //	
su zhig la rag lus snyam na /	
bdag kho na yin snyam nas /	
des bsams te smras pa /	
khyim bdag de la 'gal ba ci yod kyis de bzhin du gyis shig /	
de rnams gtsug lag khang der gla mi'i las byed par brtsams pa na /	
tshe dang ldan pa sh'a ri'i bus lcags thogs kyi mig gtum po zhig sprul nas /	
des de rnams las byed du gzhug par brtsams so //	
tshe dang ldan pa sh'a ri'i bus de rnams kyi gdul ba'i dus shes nas /	
de dang nye ba'i shing drung zhig na /	
'chag cing 'dug pa dang /	
de rnams kyis mthong nas /	
de rnams kyis bsams pa /	
dben pa na 'dug pas /	
'di gsad pa'i dus ni 'di yin no snyam nas	
de rnams kyis de'i drung du dong ste bskor nas	
'dug go / tshe dang ldan pa sh'a ri'i bus bsams pa /	
'di rnams bsam pa ci 'dra bas bdag gi drung du 'ongs snyam na /	
ci tsam na gsad pa'i sems kyis yin par shes nas /	
des lcags thogs @125b sprul pa de sbad nas /	
des de rnams las byos deng zhes thag bcug pa dang /	
de rnams kyis smras pa /	
'phags pa sh'a ri'i bu yongs su bskyab tu gsol /	
des smras pa /	
tshe dang ldan pa re zhig song la ngal sor chug cig /	
de rnams kyis bsags pa /	
'di ni 'di lta bur bdag nyid che ba yin te /	
bdag cag gis ni 'di gsad par bsams na /	
'di ni bdag cag la byams par sems so snyam du rig nas dad par gyur to //	
de nas tshe dang ldan pa sh'a ri'i bus de rnams kyi bsam pa dang /	
bag la nyal ba dang /	
khams dang rang bzhin shes nas /	
'phags pa'i bden pa bzhi so sor rtogs par 'gyur	
ba de lta bu'i chos bshad par byas te de	
thos nas de rnams kyi 'jig tshogs la lta ba'i	
ri'i rtse mo nyi shu mtho ba ye shes kyi	
rdo rjes bcom nas rgyun du zhugs pa'i 'bras bu	
mngon sum du byas te /	
de rnams kyis bden pa mthong nas smras pa /	
btsun pa bdag cag legs par gsungs pa'i chos 'dul ba la rab tu 'byung ba dang /	
bsnyen par rdzogs pa'i dge slong gi dngos po gnang na /	
bdag cag btsun pa sh'a ri'i bu'i spyan sngar tshangs par spyod pa spyad par bgyi'o //	
tshe dang ldan pa sh'a ri'i bus /	
de rnams rab tu phyung bsnyen par rdzogs par byas te /	
gdams ngag byin te /	
de rnams kyis brtson pa dang 'bad pa dang brtsal bar byas pas /	
'khor ba'i 'khor lo cha lnga pa g-yo ba dang /	
mi g-yo ba 'di nyid rig ste /	
'du byed kyi rnam pa thams cad nyams pa @126a *//	
dang /	
lhung ba dang /	
rnam par 'thor ba dang /	
rnam par 'jig pa'i chos nyid kyi zil gyis mnan nas nyon mongs pa thams cad spangs te /	
dgra bcom pa mngon sum du byas te /	
dgra bcom par gyur nas /	
khams gsum gyi 'dod chags dang bral ba /	
bong ba dang gser du mnyam pa /	
nam mkha' dang lag mthil du mtshungs pa'i sems dang ldan pa; tsan dan dang ste'ur mnyam pa /	
rig pas ma rig pa'i sgo nga'i sbubs dral zhing /	
rig pa dang mngon par shes pa dang /	
so so yang dag par rig pa thob pa /	
srid pa dang rnyed pa la chags pa dang /	
bkur sti la rgyab kyis phyogs pa /	
dbang po dang nye ba'i dbang po dang bcas pa'i lha rnams kyis mchod par bya ba dang /	
rjed par bya ba dang /	
mngon du smra bar bya bar gyur to; ;de nas	
tshe dang ldan pa sh'a ri'i bus gtsug lag khang	
gi thig skud kyi mtha' gcig nas bzung /	
mtha' gcig nas khyim bdag mgon med zas sbyin gyis bzung ba dang /	
tshe dang ldan pa sh'a ri'i bus 'dzum dbyung bar brtsams so //	
khyim bdag mgon med zas sbyin gyis smras pa /	
'phags pa sh'a ri'i bu de bzhin gshegs pa rnams sam /	
de bzhin gshegs pa'i nyan thos rnams ni rgyu med rkyen med par 'dzum pa mi mdzad na /	
'phags pa sh'a ri'i bu ci'i rgyu ci'i rkyen gyis 'dzum pa mdzad /	
khyim bdag de de bzhin no //	
de de bzhin te /	
de @126b bzhin gshegs pa rnams sam /	
de bzhin gshegs pa'i nyan thos rnams ni rgyu med rkyen med par 'dzum pa mi mdzad de /	
khyod kyis 'dir thig skud bzung ba na /	
dga' ldan gyi lha'i ris su yang gser gyi khang pa grub par gyur to //	
de nas khyim bdag mgon med zas sbyin ngo mtshar skyes pa'i mig bgrad de smras pa /	
'phags pa sh'a ri'i bu gal te de lta na	
de'i slad du yang thig skud brkyang dang lhag par	
sems mngon par dad par bgyi'o //	
tshe dang ldan pa sh'a ri'i bus yang thig skud de bzung ba dang /	
khyim bdag mgon med zas sbyin gyis lhag par dad	
pa drag po'i shugs kyis sems mngon par dad par	
byas te / dad pa de'i mjug thogs kho nar	
gser gyi khang pa rin po che sna bzhi las	
byas par gyur nas /	
tshe dang ldan pa sh'a ri'i bus kyang de la go bar byas so //	
de nas khyim bdag mgon med zas sbyin gong nas	
gong du bsod nams rab tu 'phel ba'i rgyud kyis	
gtsug lag khang chen po bcu drug dang /	
khang phran drug cu rtsig tu bcug ste /	
de gtsug lag khang chen po bcu drug dang /	
khang phran drug cu brtsigs nas /	
yo byad thams cad kyis rgyas par byas te /	
tshe dang ldan pa sh'a ra dva ti'i bu gang na ba der song ste phyin pa dang /	
tshe dang ldan pa sh'a ri'i bu la 'di skad ces smras so //	
'phags pa sh'a ri'i bu bcom ldan 'das gshegs na /	
shul sa ji tsam du byon par 'gyur /	
khyim bdag dper na 'khor lo sgyur ba'i rgyal po'i tsam mo //	
'khor lo sgyur ba'i @127a *//	
rgyal po mchi ba'i tshad ji tsam /	
khyim bdag 'khor los sgyur ba'i rgyal po ni nyin gcig gis rgyang grags bcu'i lam du 'gro'o //	
de nas khyim bdag mgon med zas sbyin gyis gang	
yang mnyan yod nas rgyal po'i khab de'i bar gyi	
gshegs dgongs brtsis nas gzhes sa dag byed du bcug	
/ sbyin gtong gi khang pa dag byed du bcug /	
dus tshod gsol ba'i mi dag bkod /	
gdugs dang /	
rgyal mtshan dang /	
ba dan gyis brgyan /	
tsan dan gyi chus chag chag btab /	
shin tu dri zhim po'i pog phor dag nye bar bkod /	
rta babs dag byed du bcug /	
dus kyi dang thun tshod kyi sman dag kyang 'jog tu bcug go /	
de ltar tshogs bsags nas mi zhig la bsgo ba /	
kye nang rje tshur spyon /	
khyod bcom ldan 'das gang na ba der song la /	
son pa dang kho bo'i tshig gis /	
bcom ldan 'das kyi zhabs la mgo bos phyag 'tshol la /	
gnod pa chung ngam /	
nyam nga ba chung ngam /	
'tsho'am bskyod pa yang ngam /	
stobs dang bde ba la reg par gnas sam /	
zhes zhus la 'di skad ces /	
bcom ldan 'das mnyan yod du gshegs su gsol /	
bcom ldan 'das dge slong gi dge 'dun dang thabs	
cig la bdag ji srid 'tsho'i bar du na bza'	
chos gos dang / bsod snyoms dang /	
gzims cha dang /	
snyun dpyad kyi rkyen sman gyi yo byad rnams kyis bsnyen bkur bgyid do zhes kyang gsol cig /	
jo bo bka' bzhin 'tshal zhes mi @127b des khyim bdag mgon med zas sbyin gyi ltar mnyan nas /	
rgyal po'i khab gang na ba der chas te /	
rim gyis rgyal po'i khab tu phyin to //	
de nas lam gyis dub pa ngal sos nas /	
bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
phyogs gcig tu 'dug nas mi des bcom ldan 'das la 'di skad ces gsol to //	
btsun pa bcom ldan 'das kyi zhabs gnyis la khyim	
bdag mgon med zas sbyin mgo bos phyag 'tshal nas	
zhes bya ba nas reg par gnas sam zhes bya	
ba'i bar gong ma bzhin du'o //	
kye mi khyod dang khyim bdag mgon med zas sbyin bde bar gyur cig /	
btsun pa khyim bdag mgon med zas sbyin gyi mchid nas /	
bcom ldan 'das mnyan yod du gshegs su gsol /	
bcom ldan 'das dge slong gi dge 'dun dang thabs cig la /	
bdag ji srid 'tsho'i bar du na bza' chos gos dang /	
bsod snyoms dang /	
gzim cha dang /	
snyun dpyad kyi rkyen sman gyi yo byad rnams kyis bkur stir bgyid do zhes mchi'o //	
bcom ldan 'das kyis mi de la cang mi gsung bas gnang ngo //	
de nas mi de bcom ldan 'das cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas song ngo //	
de nas bcom ldan dul ba 'khor dul ba /	
zhi ba 'khor zhi ba /	
grol ba @128a *//	
'khor grol ba /	
dbugs phyin pa 'khor dbugs phyin pa /	
rnam par dul ba 'khor rnam par dul ba /	
dgra bcom pa 'khor dgra bcom pa /	
'dod chags dang bral ba 'khor 'dod chags dang bral ba /	
mdzes pa 'khor mdzes pa /	
khyu mchog ba lang gi tshogs kyis bskor ba lta bu /	
glang po che'i mchog glang po che phru gu'i tshogs kyis bskor ba lta bu /	
seng ge mche ba can gyi tshogs kyis bskor ba lta bu /	
ngang pa'i rgyal po ngang pa'i tshogs kyis bskor ba lta bu /	
nam mkha' lding bya'i tshogs kyis bskor ba lta bu /	
bram ze slob ma'i tshogs kyis bskor ba lta bu /	
'khor lo sgyur ba bu stong gi tshogs kyis bskor ba lta bu /	
zla ba rgyu skar gyi tshogs kyis bskor ba lta bu /	
nyi ma 'od zer stong gi tshogs kyis bskor ba lta bu /	
yul 'khor srung dri za'i tshogs kyis bskor ba lta bu /	
'phags skyes po grul bum gyi tshogs kyis bskor ba lta bu /	
mig mi bzang klu'i tshogs kyis bskor ba lta bu /	
rnam thos kyi bu gnod sbyin gyi tshogs kyis bskor ba lta bu /	
thags bzang ris lha ma yin gyi tshogs kyis bskor ba lta bu /	
brgya byin sum cu rtsa gsum gyi tshogs kyis bskor ba lta bu /	
tshangs pa tshangs ris kyi tshogs kyis bskor ba lta bu /	
rgya mtsho g-yo ba med pa lta bu /	
sprin chu dang bcas pa lta bu /	
glang po che dam pa dregs pa dang bral ba	
ltar dbang po rnams shin tu dul bas spyod lam	
gyi tshul @128b ma 'khrugs pa /	
sku skyes bu chen po'i mtshan sum cu rtsa gnyis kyi kun nas brgyan pa /	
dpe byad bzang po brgyad cus rnam par mdzes par byas pa /	
'od 'dom gang gis brgyan pa'i sku /	
nyi ma'i 'od zer stong bas lhag pa'i 'od can /	
rin po che'i ri bo 'gro ba ltar kun nas mdzes pa /	
stobs bcu dang /	
mi 'jigs pa bzhi dang /	
ma 'dres pa'i dran pa nye bar gzhag pa gsum dang /	
thugs rje chen po dang ldan pa /	
dge slong gi dge 'dun chen po dang /	
khyim bdag mgon med zas sbyin 'khor dang bcas pa dang /	
mnyan yod na gnas pa'i skye bo'i tshogs dang /	
lha brgya stong phrag du mas zham 'bring byas nas /	
mnyan yod kyi grong khyer du gshegs so //	
gang gi tshe bcom ldan 'das mnyan yod kyi grong	
khyer du gshegs nas mngon par 'du mdzad pa dang	
bcas pas grong khyer gyi sgo'i them pa la zhabs	
g-yas pas mnan pa de'i tshe sa rnam pa drug	
tu g-yos par gyur te /	
sa chen po 'di g-yos rab tu g-yos kun tu rab tu g-yos /	
ldeg rab tu ldeg kun tu rab tu ldeg ste /	
shar phyogs mtho na nub phyogs dma'/	
nub phyogs mtho na shar phyogs dma'/	
lho phyogs mtho na byang phyogs dma'/	
byang phyogs mtho na lho phyogs dma'/	
mtha' mtho na /	
dbus dma'/	
dbus mtho na mtha' dma' bar gyur cing /	
'jig rten 'di thams cad 'jig rten gyi bar dang bcas te /	
snang ba rgya chen pos khyab par gyur to //	
bar snang la yang lha'i rnga rdung @129a *//	
zhing nam mkha'i dkyil na gnas pa'i lhas /	
bcom ldan 'das kyi steng nas lha'i me tog autpal dang /	
padma dang /	
ku ma ta dang /	
padma dkar po dang /	
aa ka ru'i phye ma dang /	
rgya spos kyi phye ma dang /	
tsan dan gyi phye ma dang /	
gur gum gyi phye ma dang /	
ta ma la'i lo ma'i phye ma dang /	
lha'i me tog manda ra ba rnams 'thor zhing lha'i gos rnams kyang 'thor ro //	
bcom ldan 'das grong khyer du gshegs pa na /	
'di dag dang gzhan yang ngo mtshar de lta bu dag byung bar gyur to //	
gzhan yang dog pa rnams ni yangs par gyur to //	
dma' ba rnams ni mthon por gyur to //	
mthon po rnams ni mnyam par gyur to //	
glang po che yang skad 'byin /	
rta yang skad 'byin /	
khyu mchog rnams kyang skad 'byin to //	
khyim na yod pa'i rol mo cha byad sna tshogs pa rnams kyang rang sgra 'byin to //	
long ba rnams kyis ni mig gis mthong ngo //	
'on pa rnams kyis ni rna bas thos so //	
lkugs pa rnams kyis ni smra nus par gyur to //	
dbang po ma tshang ba rnams ni dbang po rnams yongs su tshang bar gyur to //	
chang gis myos pa rnams ni myos pa dang bral bar gyur to //	
dug 'thungs pa rnams ni dug zhi bar gyur to //	
phan tshun 'khon byung ba rnams ni byang bar gyur to //	
sbrum ma rnams ni bde bar btsas par gyur to //	
btson du bcings pa rnams ni bcings pa thams cad las thar ro //	
nor med pa rnams ni nor rnyed @129b par gyur to //	
de dag dang gzhan yang bcom ldan 'das grong khyer	
du gshegs pa na ngo mtshar brgya stong dag byung	
bar gyur to // de nas bcom ldan 'das bkur	
sti chen po de lta bus mnyan yod du gshegs	
bar gyur to // so // gshegs nas dge slong	
gi dge 'dun gyi gung la gdan bshams pa nyid	
bar gyur to // so // la bzhugs so //	
de nas khyim bdag mgon med zas sbyin mdza' bshes	
bar gyur to // so // la bzhugs so // dang / nye du dang /	
gnyen gyi skye bos yongs su bskor nas gser gyi	
bya ma bum blangs te chu'i rgyun sbreng bar brtsams	
pa las / de 'dzag tu ma btub pas khyim	
bdag mgon med zas sbyin yid mi bde ste bsams	
pa las / pa / bdag gis las nyes pa	
dang bcas pa cung zad byas par ma gyur grang	
pa las / pa / snyam pa dang / bcom ldan 'das kyis bka' stsal pa /	
khyim bdag khyod kyis las nyes pa dang bcas pa cung zad kyang byas pa med do //	
'on kyang khyod kyis phyogs 'dir 'dug nas sngon gyi	
yang dag par rdzogs pa'i sangs rgyas rnams la phyogs	
'di nyid phul ba yin gyis phyogs gzhan zhig tu	
'dug la sbrengs shig /	
des phyogs gzhan zhig tu 'dug nas sbrengs pa dang /	
bcom ldan 'das nyid kyis yan lag lnga dang ldan	
pa'i gsungs dbyangs kyis rgyal byed kyi tshal brjod par	
mdzad de / rgyal byed kyi tshal brjod par mdzad pa na /	
gzhon nu rgyal byed kyis bsams pa /	
kye ma bcom ldan 'das kyis der bdag gi ming	
thog mar smos kyang ci ma rung snyam pa dang	
/ bcom ldan 'das kyi thugs kyis gzhon nu rgyal byed kyi @130a *//	
sems mkhyen nas dge slong dag 'di ni rgyal bu	
rgyal byed kyi tshal mgon med zas sbyin gyi kun	
dga' ra ba yin no //	
zhes der ming thog mar smos pa mdzad do //	
gzhon nu rgyal byed kyis bcom ldan 'das kyis deng	
bdag gi ming thog mar smos pa mdzad pa thos	
nas / shin tu dga' bar gyur te /	
dga' ba dang /	
mgu ba skyes pa des nor gyi rigs las bcom	
ldan 'das kyi phyir rin po che sna bzhi'i sgo	
khang byed du bcug go /	
de bzhin du gnas brtan sdud pa byed pa rnams kyis kyang /	
mdo sde'i nang du bcom ldan 'das rgyal bu rgyal	
byed kyi tshal mgon med zas sbyin gyi kun dga'	
ra ba na bzhugs so zhes gdags pa byas so	
// ko sa la'i rgyal po gsal rgyal gyis dge	
sbyong go'u ta ma ko sa la'i ljongs rgyu zhing	
// gshegs pa na / mnyan yod du byon nas /	
mnyan yod na rgyal bu rgyal byed kyi tshal mgon	
med zas sbyin gyi kun dga' ra ba na bzhugs	
te / shes ldan go'u ta ma de bla na	
med pa yang dag par rdzogs pa'i byang chub mngon	
par rdzogs par sangs rgyas par bdag nyid zhal gyis	
'che'o zhes thos so //	
thos nas kyang bcom ldan 'das gang na ba der song ste phyin nas /	
bcom ldan 'das dang lhan cig mngon du yang dag par dga' ba dang /	
yang dag par mgu bar 'gyur ba'i gtam rnam pa sna tshogs byas te /	
phyogs gcig tu 'dug go /	
phyogs gcig tu 'dug nas /	
ko sa la'i rgyal po gsal rgyal gyis bcom ldan 'das la 'di skad @130b ces gsol to //	
kye go'u ta ma bdag gis shes ldan go'u ta	
ma bla na med pa yang dag par rdzogs pa'i	
byang chub mngon par rdzogs par sangs rgyas par bdag	
nyid zhal gyis 'che'o zhes thos lags na /	
go'u ta ma gang dag de skad ces lung ston	
pa de dag cig dge sbyong go'u ta ma la	
skur pa 'debs pa ma lags sam /	
thal bar smra ba ma lags sam /	
shes ldan go'u ta mas gsungs bzhin smra ba lags sam /	
chos smra ba lags sam /	
chos dang mthun pa'i chos lung ston pa lags sam /	
ci ga de dag gi drung du pha rol po	
chos dang mthun par rtsod pa'i rjes su rtsod pa	
mchis na; smod pa'i chos kyi gnas su mi 'gyur	
lags sam / rgyal po chen po gang dag de	
skad du smra ba de dag ni de skad du	
lung ston pa bden de nga la skur pa 'debs	
lags sam / pa ma yin / thal bar smra ba ma yin /	
de ni gsungs pa bzhin smra ba yin /	
chos smra ba yin /	
chos dang mthun pa'i chos lung ston pa yin te /	
de dag gi drung du pha rol po chos dang	
mthun pa'i rtsod pa'i rjes su rtsod pa 'ongs na	
smod pa'i chos kyi gnas su mi 'gyur ro //	
rgyal po chen po de ci'i phyir zhe na /	
ngas bla na med pa yang dag par rdzogs pa'i	
byang chub tu mngon par rdzogs par sangs rgyas so	
// shes ldan go'u ta ma de skad gsung mod kyi /	
shes ldan dag go'u ta ma la bdag yid mi ches lags so //	
de ci'i slad du zhe na /	
kye go'u ta ma re zhig rgan pa'i dge sbyong dang /	
bram ze ni 'di dag lags te /	
'di lta ste /	
@131a *// 'od srung rdzogs byed dang /	
kun tu rgyu gnag lhas kyi bu dang /	
smra 'dod kyi bu mo'i bu yang dag rgyal ba can dang /	
mi pham skra'i la ba can dang /	
ka tya'i bu nog can dang /	
gcer bu gnyen gyi bu gang lags pa de dag	
kyang da dung bla na med pa yang dag par	
rdzogs pa'i byang chub mngon par rdzogs par sangs rgyas	
par bdag nyid g-yar gyi mi 'che lags na /	
shes ldan go'u ta ma 'khrungs nas ring po ma lags pa /	
gsar du rab tu byung bas lta smos kyang ci 'tshal /	
rgyal po chen po gzhon nu bzhi po 'di dag la khyad du gsad par mi bya /	
gzhon nu la zil gyis mnan par mi bya ste /	
bzhi gang zhe na /	
rgyal po chen po rgyal rigs gzhon nu khyad du gsad par mi bya /	
gzhon nu la zil gyis mnan par mi bya'o //	
rgyal po chen po sprul gzhon nu la khyad du gsad par mi bya /	
gzhon nu la zil gyis mnan par mi bya'o //	
rgyal po chen po me chung du la khyad du gsad par mi bya /	
chung du la zil gyis mnan par mi bya'o //	
rgyal po chen po dge slong gzhon nu la khyad du gsad par mi bya /	
gzhon nu la zil gyis mnan par mi bya'o //	
rgyal po chen po de ci'i phyir zhe na /	
dge slong gzhon nur gyur kyang /	
de rdzu 'phrul che zhing mthu che ba'i dgra bcom par 'gyur ro //	
bcom ldan 'das kyis de skad ces //	
bka' stsal nas ni bder gshegs kyis //	
de skad ces ni bka' stsal nas //	
ston pas gzhan yang 'di skad gsungs //	
@131b rgyal rigs dpe byad ldan pa dang //	
rigs btsun grags par ldan pa la //	
blo dang ldan pas de gzhon zhes //	
khyad du mi bsad zil mi mnan //	
rgyal po rgyal rigs mkhas pa yis //	
rgyal srid dag ni thob gyur nas //	
chad pas gcod pa'i gnas de yod //	
de bas de la shin tu gdung //	
de ltar rang gi srog srung zhing //	
rang gi don la lta bas ni //	
de ni khyad du mi bsad cing //	
de la legs par bag kyang bya //	
gal te grong ngam dgon pa'ang rung //	
gang du sbrul ni mthong gyur na //	
blo dang ldan pas de gzhon zhes //	
de khyad mi gsad zil mi mnon //	
'di ltar sbrul ni rgyu ba na //	
rigs ni rnam pa sna tshogs la //	
glags rnyed nas ni gzhon nus kyang //	
skyes pa bud med du ma zin //	
de ltas rang gi srog srung zhing //	
rang gi don la lta bas ni //	
de ni khyad du mi gsad cing //	
de la legs par bag kyang bya //	
mang po sreg cing 'bar byed la //	
lam gnag bsreg bya za ba'i me //	
blo dang ldan pas de chung zhes //	
khyad du mi bsad zil mi mnan //	
me ni chung ngur gyur pa yang //	
rkyen las chen por gyur pa yin //	
mes ni ring po mi thogs par //	
grong rdal dang ni grong khyer sreg /	
de ltas rang gi srog srung zhing //	
rang gi don la lta bas ni //	
de ni khyad du mi bsad cing //	
de la legs par bag kyang bya //	
lam gnag bsreg bya za ba'i mes //	
nags tshal bsregs pa gang yin de //	
zhag 'das nas ni 'ga' zhig tu //	
'dab ma @132a *//	
rnams ni skye 'gyur gyi //	
dge slong tshul khrims ldan pa la //	
brten nas gang zhig tshig gyur pa //	
de la bu tsha yod min pas //	
bsgo skal spyod pa 'thob mi 'gyur ta la'i mgo ni bcad pa bzhin //	
ring por mi thogs rabs kyang 'chad //	
de bas rang gi srog srung zhing //	
rang gi don la lta bas ni //	
de ni khyad du mi gsad cing //	
de la legs par bag kyang bya //	
rgyal rigs dpe byad ldan pa dang //	
de bzhin brang 'gro me dang ni //	
dge slong tshul khrims ldan de la //	
blo dang ldan pas brnyas mi bya //	
de bas rang gi srog srung zhing //	
rang gi don la lta bas ni //	
de la khyad du mi bsad cing //	
de la legs par bag kyang bya //	
de nas ko sa la'i rgyal po gsal rgyal bcom	
ldan 'das kyis gsungs pa la mngon par dga' ste	
/ rjes su yi rangs nas bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas dong ngo //	
de nas sangs rgyas bcom ldan 'das rgyal bu rgyal	
byed kyi tshal mgon med zas sbyin gyi kun dga'	
ra ba na bzhugs so //	
ko sa la'i rgyal po gsal rgyal gyis rgyal po zas gtsang la spring yig bskur ba /	
lha dgyes pa bskyed du gsol /	
khyod kyi sras kyis bdud rtsi thob nas /	
bdud rtsis 'gro ba tshim par byed do zhes spring pa /	
rgyal po zas gtsang gis thos nas pho nya btang	
ba las de de nyid du rab tu byung ngo	
// gnyis @132b pa btang ba dang de yang de nyid du rab tu byung ste /	
pho nya gang dang gang btang ba de dang de	
dag de nyid du legs par gsungs pa'i chos 'dul	
ba nyid la rab tu byung bar gyur to //	
rgyal po zas gtsang lag pa la 'gram pa gtad	
nas pho nya gang dang gang btang ba de dang	
de dag de nyid du legs par gsungs pa'i chos	
'dul ba nyid la rab tu byung ngo snyam nas	
/ sems khong du chud cing 'dug pa /	
'char kas mthong nas smras pa /	
lha ci'i slad du khyod phyag la zhal btad nas thugs mi dgyes shing bzhugs /	
des smras pa /	
'char ka gang gi tshe gzhon nu don thams cad grub pa dka' ba spyod pa de'i tshe /	
kho bos 'phrin yig skyel ba'i mi btang ba las de dag kho'i gan du 'ongs nas /	
gzhon nu don thams cad grub pa bzhugs pa 'di dang 'dir bzhugs so zhes smra'o //	
da ni kho bos 'phrin yig skyel ba'i mi btang	
na 'ga' yang 'phrin khyer te mi 'ong na ji	
ltar sems khong du chud par mi 'gyur /	
'char kas smras pa /	
lha bdag mchi ste bka' bzhin 'tshal nas slar mchi'o //	
rgyal po zas gtsang gis smras pa /	
'char ka gang dang gang song ba de de'i bstan pa phun sum tshogs pa mthong nas /	
de nyid du 'dug pas khyod kyang song na de	
nyid du 'dug par 'gyur ba'i gnas gang yin pa	
de yod do // 'char kas smras pa /	
lha slar mchi lags so //	
de nas rgyal po zas gtsang rang nyid kyis 'phrin yig bris pa /	
lhums su zhugs pa bzung nas su //	
khyod ni bdag gis cher @133a *//	
bskrun te //	
nyon mongs me rab 'bar bzhin du //	
rgyal po ljon shing la bsdad na //	
da ni khyod kyi slob ma yi //	
yal ga lcug ma 'phel gyur pas //	
gzhan ni bde bas dga' bar gyur //	
bdag ni sdug bsngal skal ba ldan //	
gzhan yang gang gis khyod ni ljon shing lcug phran mtshungs tsam na //	
bdag gi bu ni 'di yin snyam nas chung nas bskrun bskrun te //	
bu gcig yul mis 'bras bu yongs su spyad thob na //	
de la yon tan 'bras bu mi ster khyod la snying rje med //	
gang tshe thog ma bltams pa na //	
nyid don bsgrubs nas gnyen rnams ni //	
shin tu che thang phan gdags zhes //	
khyod kyi dam bca' mdzad nas ni //	
khyod kyis zhi gnas de rnyed na //	
bdag dang gnyen gyi tshogs rnams la //	
thugs brtse rjes su gzung mdzod de //	
gshegs par dgongs pa mdzad du gsol //	
zhes spring pa'i yi ge 'char kas khyer nas chas te rim gyis mnyan yod du phyin pa dang /	
lam gyis dub pa ngal sos nas /	
bcom ldan 'das gang na ba der song ste phyin nas /	
bcom ldan 'das rgyal po zas gtsang gis gsol pa'i	
yi ge lags so zhes bcom ldan 'das la yi	
ge phul ba dang /	
bcom ldan 'das nyid kyis bzhes nas bklags so //	
bklags nas yi ge mtha' gcig tu gzhag pa dang /	
'char kas gsol pa /	
bcom ldan 'das ci lags /	
ser skya'i gzhir mi bzhud dam /	
bcom ldan 'das @133b kyis bka' stsal pa /	
'char ka 'dong ngo //	
'char ka sngon bcom ldan 'das dang lhag par 'dris pa yin pas /	
de sngon gyi 'dris pa kho nas gsol pa /	
bcom ldan 'das gal te mi bzhud dang bdag gi mthus bkri bar bgyi lags so //	
de nas bcom ldan 'das kyis byung ba 'di la tshigs su bcad de bka' stsal pa /	
gang zhig yul gyi rgyal por ma chags shing //	
sred 'gag bkri ba yod pa ma yin pa'i //	
sangs rgyas spyod yul mtha' yas mnga' ba de //	
gzhi med na ni gang gi gzhi yis bkri //	
gang zhig yul gyi rgyal mor ma chags shing //	
sred 'gag bkri ba yod pa ma yin pa'i //	
sangs rgyas mtha' yas pa yi rtsal mnga' de //	
gzhi med na ni gang gi gzhi yis bkri //	
gang zhig bcom nas brtsegs pa med gyur cing //	
'jig rten ma bcom cung zad yod min pas //	
sangs rgyas spyod yul mtha' yas mnga' ba de //	
gzhi med na ni gang gi gzhi yis bkri //	
gang zhig bcom nas brtsegs pa med gyur cing //	
'jig rten ma bcom cung zad yod min pas //	
sangs rgyas mtha' yas pa yi rtsal mnga' de //	
gzhi med na ni gang gi gzhi yis bkri //	
lan la spobs pa med nas gsol pa /	
bcom ldan 'das mchi lags te /	
bcom ldan 'das rgyal po zas gtsang la rig par bya'o //	
'char ka sangs rgyas kyi pho nya ni 'di lta bu ma yin no //	
'char kas gsol pa /	
bcom ldan 'das ci 'dra ba zhig lags /	
rab tu byung ba yin @134a *//	
gyis khyod kyang rab tu byung zhig /	
bcom ldan 'das bdag gis rgyal po zas gtsang la slar mchi bar dam bcas lags so //	
bcom ldan 'das kyis bka' stsal pa; 'char ka rab	
tu byung la ji ltar dam bcas pa bzhin du	
gyis shig / 'di ltar bcom ldan 'das sngon byang	
chub sems dpar gyur pa na yab dang yum dang	
gyis shig / / mkhan po dang /	
slob dpon dang /	
bla ma dang /	
bla ma'i gnas lta bu rnams kyi chos dang mthun pa'i tshig lan 'ga' yang slar ma bzlog go /	
'char kas gsol pa /	
bcom ldan 'das gal te de lta na rab tu 'byung lags so //	
de nas bcom ldan 'das kyis tshe dang ldan pa sh'a ri'i bu la bka' stsal pa /	
sh'a ri'i bu 'char ka 'di ni yun ring po'i don dang /	
phan pa dang /	
bde ba'i phyir rab tu phyung zhig /	
btsun pa bka' bzhin 'tshal zhes tshe dang ldan pa	
sh'a ri'i bus bcom ldan 'das las mnyan nas 'char	
ka rab tu phyung bsnyen par rdzogs par byas te	
/ kun tu spyod pa'i chos dag de la rgyas	
par smras nas 'char ka 'di ni khyod kyi bya	
/ ba yin te / deng phan chad bud med	
dang lhan cig tu khang pa gcig tu nyal bar	
mi bya'o zhes bya ba dag go /	
btsun pa bka' bzhin 'tshal zhes 'char kas tshe dang	
ldan pa sh'a ri'i bu'i rkang pa gnyis la mgo	
bos phyag byas te /	
song nas bcom ldan 'das gang na ba der song ste phyin pa dang /	
bcom ldan 'das @134b kyi zhabs gnyis la mgo bos phyag byas te /	
bcom ldan 'das la 'di skad ces gsol to //	
bcom ldan 'das ser skya'i gzhir mchi lags so //	
bcom ldan 'das kyis bka' stsal pa /	
'char ka song la khyod de mod kho nar rgyal	
po'i khab tu ma 'jug par sgo na sdod la	
sh'akya'i dge slong 'ongs so zhes brjod par bya'o //	
gal te nang du spyon cig ces gleng na 'jug par bya'o //	
zhugs nas gal te sh'akya'i dge slong gzhan yang yod dam zhes zer na /	
yod do zhes brjod par bya'o //	
gal te gzhon nu don thams cad grub pa yang	
'di 'dra zhing cha byad 'di 'dra'am zhes 'dri na	
/ 'di 'dra zhing cha byad 'di 'dra'o zhes brjod par bya'o //	
khyod kyis rgyal po'i khab tu yang gnas par mi bya'o //	
gal te gzhon nu don thams cad grub pa yang	
rgyal po'i khab tu gnas par mi byed dam zhes	
gleng na mi bzhugs so zhes brjod par bya'o //	
gal te gang du gnas par byed ces 'dri na	
dgon pa'am gtsug lag khang du'o zhes brjod par bya'o	
// gal te gtsug lag khang ci 'dra zhes 'dri na /	
rgyal bu rgyal byed kyi tshal gyi rnam pa bris te bstan par bya'o //	
gal te gzhon nu don thams cad grub pa byon nam zhes 'dri na /	
byon no zhes brjod par bya'o //	
ji srid cig na byon zhes 'dri na zhag bdun lon na'o //	
zhes brjod par bya'o //	
des gsol pa /	
bcom ldan 'das mchi lags so //	
bcom ldan 'das kyis bka' stsal pa song zhig /	
sa bdag rnams ni @135a *//	
tshig gis te //	
lha rnams bsams pas grub 'gyur zhing //	
de bzhin bsam gtan pa rnams kyis //	
sems bskyed pas ni thams cad 'grub //	
bcom ldan 'das kyis tshe dang ldan pa 'char ka	
de ji ltar skad cig de nyid la grong khyer	
ser skya'i gzhir son pa de ltar byin gyis brlabs	
pa dang / tshe dang ldan pa 'char ka bcom	
ldan 'das la dad pa mi bzod pa skyes pa	
de rgyal po'i khab kyi sgor bsdad nas smras pa	
pa dang / / shes ldan dag rgyal po la sh'akya'i dge slong mchis so zhes gsol cig /	
de rnams kyis smras pa /	
ci sh'akya'i dge slong gzhan dag kyang yod dam /	
shes ldan dag yod do //	
de rnams kyis rgyal po la smras pa /	
sh'akya'i dge slong mchis so //	
rgyal pos smras pa /	
nang du thong zhig /	
de nang du zhugs pa rgyal po zas gtsang gis mthong nas smras pa /	
'char ka rab tu byung ngam /	
des smras pa /	
lha rab tu byung ngo //	
khyod slar 'ong ngo zhes smra ba yin nam /	
'di ci yin /	
'char kas smras pa /	
lha bcom ldan 'das kyis sangs rgyas kyi pho nya	
ni 'di lta bu ma yin no zhes bka' stsal	
nas / chos 'dul ba legs par gsungs pa'i phyir bdag rab tu byung mod kyi /	
bdag rang gi dad pas kyang rab tu byung ngo //	
rgyal pos yan lag thams cad kyis 'khyud nas stan bshams pa nyid la 'dug tu bcug ste /	
de'i don du chu brtags pa gtsang ma dang /	
'bras bu brtags pa gtsang sbra byas te zar bcug	
@135b go ;tshe dang ldan pa 'char ka mchog tu	
nye bar zhi ba dang /	
dul bar gnas pa dang ldan zhing ji skad rjes	
su bstan pa'i cho ga bzhin yongs su longs spyad	
do // rgyal pos de la brtags nas ngo mtshar skyes te smras pa /	
'char ka ci gzhon nu don thams cad grub pa	
yang 'di 'dra bar nye bar zhi ba yin nam	
/ 'char kas smras pa /	
lha bdag gi dul ba dang /	
nye bar zhi ba ni cung zad tsam lags so; ;dper ji lta bu /	
ri rab dang yungs 'bru bzhin no //	
rgya mtsho dang rmig rjes bzhin no //	
nyi ma dang srin bu me khyer bzhin no //	
nam mkha' dang padma'i rtsa ba'i bu ga bzhin no //	
rgyal po zas gtsang gis smras pa /	
'char ka gzhon nu don thams cad grub pa yang 'di 'dra zhing cha byad 'di 'dra'am /	
lha 'di 'dra zhing cha byad 'di 'dra'o //	
rgyal po zas gtsang rgyal nas sa la 'gyel ba dang /	
chu mang du btab nas dbugs slar byung ste smras pa /	
'char ka gzhon nu don thams cad grub pa byon nam /	
'char kas smras pa /	
byon no //	
dus ji srid cig na /	
dgung bdun lon na'o //	
rgyal po zas gtsang gis blon po rnams la bsgo ba /	
shes ldan dag gzhon nu don thams cad grub pa byon par 'gyur gyis /	
rgyal po'i khab dang pho brang byi dor gyis shig /	
'char kas smras pa /	
lha bcom ldan 'das ni pho brang du bzhugs par mi mdzad do //	
rgyal pos smras pa /	
gang du bzhugs /	
'char kas smras pa /	
dgon pa'am /	
gtsug lag khang du'o //	
rgyal po @136a *//	
zas gtsang gis smras pa /	
'char ka gtsug lag khang ci 'dra ba yin /	
tshe dang ldan pa 'char kas rgyal bu rgyal byed	
kyi tshal gyi rnam pa ri mor bris te bstan	
to // de nas rgyal pos blon po rnams la smras pa /	
shes ldan dag n+ya gro dha'i kun dga' ra bar	
rgyal bu rgyal byed kyi tshal gyi rnam pa gtsug	
lag khang chen po bcu drug dang /	
khang phran drug cu brtsig tu chug cig /	
lha bka' bzhin 'tshal zhes blon po rnams kyis rgyal po zas gtsang la mnyan nas /	
n+ya gro dha'i kun dga' bar rgyal bu rgyal byed	
kyi tshal gyi rnam pa gtsug lag khang chen po	
bcu drug dang / khang phran drug cu brtsig tu bcug go /	
de nas bcom ldan 'das kyis tshe dang ldan pa	
mo'u dgal gyi bu chen po la 'di skad ces	
bka' stsal to // mo'u dgal gyi bu song la /	
dge slong rnams la bcom ldan 'das ser skya'i gzhir gshegs te yab sras gdan 'dzom na /	
khyed cag las su zhig lta bar spro ba de chos gos long zhig /	
ces bsgo zhig /	
btsun pa bka' bzhin 'tshal zhes tshe dang ldan pa	
mo'u dgal gyi bu chen pos bcom ldan 'das las	
mnyan nas / dge slong rnams la smras pa /	
tshe dang ldan pa dag bcom ldan 'das ser skya'i gzhir gshegs te yab sras gdan 'dzom na /	
khyed cag las lta bar spro ba de chos gos dag long zhig ces bka' stsal to //	
de nas bcom ldan 'das dul ba 'khor dul ba /	
zhi ba 'khor zhi ba /	
grol ba 'khor grol ba /	
dbugs phyin pa 'khor @136b dbugs phyin pa /	
rnam par dul ba 'khor rnam par dul ba /	
dgra bcom pa 'khor dgra bcom pa /	
'dod chags dang bral ba 'khor 'dod chags dang bral ba /	
mdzes pa 'khor mdzes pa /	
khyu mchog ba glang gi tshogs kyis bskor ba lta bu /	
glang po che glang po che phru gu'i tshogs kyis bskor ba lta bu /	
sengge mche ba can gyi tshogs kyis bskor ba lta bu /	
ngang pa'i rgyal po ngang pa'i tshogs kyis bskor ba lta bu /	
nam mkha' lding bya'i tshogs kyis bskor ba lta bu /	
bram ze slob ma'i tshogs kyis bskor ba lta bu /	
sman pa mkhas pa nad pa'i tshogs kyis bskor ba lta bu /	
dpa' bo ru ba'i tshogs kyis bskor ba lta bu /	
lam mkhan mgron po'i tshogs kyis bskor ba lta bu /	
ded dpon tshong pa'i tshogs kyis bskor ba lta bu /	
khams kyi rgyal phran blon po'i tshogs kyis bskor ba lta bu /	
'khor los sgyur ba bu stong gi tshogs kyis bskor ba lta bu /	
zla ba rgyu skar gyi tshogs kyis bskor ba lta bu /	
nyi ma 'od zer stong gi tshogs kyis bskor ba lta bu /	
yul 'khor skyong dri za'i tshogs kyis bskor ba lta bu /	
'phags skyes po grul bum gyi tshogs kyis bskor ba lta bu /	
mig mi bzang klu'i tshogs kyis bskor ba lta bu /	
rnam thos kyi bu gnod sbyin gyi tshogs kyis bskor ba lta bu /	
thags bzang ris lha ma yin gyi tshogs kyis bskor ba lta bu /	
brgya byin sum cu rtsa gsum gyi tshogs kyis bskor ba lta bu /	
tshangs pa tshangs ris kyi tshogs kyis bskor ba lta bu /	
@137a *// rgya mtsho g-yo ba med pa lta bu /	
sprin chu dang bcas pa lta bu /	
glang po dam pa dregs pa dang bral ba ltar	
dbang po rnams shin tu dul bas spyod lam gyi	
tshul ma 'khrugs pa /	
sku skyes bu chen po'i mtshan sum cu rtsa gnyis kyis kun nas brgyan pa /	
dpe byad bzang po brgyad cus rnam par spras pa /	
'od 'dom gang gis brgyan pa'i sku /	
nyi ma'i 'od zer stong bas lhag pa'i 'od can /	
rin po che'i ri bo 'gro ba ltar kun nas mdzes pa /	
stobs bcu dang /	
mi 'jigs pa bzhi dang /	
ma 'dres pa'i dran pa nye bar gzhag pa gsum dang /	
thugs rje chen po dang ldan pa /	
dge slong gi dge 'dun chen po dang thabs cig tu 'bab chu ro hi kar byon to //	
rgyal po zas gtsang gis gzhon nu don thams cad grub pa /	
'bab chu ro hi kar byon to //	
zhes thos so //	
thos nas kyang rgyal po zas gtsang gis grong khyer ser skya'i gzhi rdo ba dang /	
gyo mo dang /	
gseg ma rnams bsal nas tsandan gyi chus chag chag btab /	
dri shin tu zhim po'i pog phor nye bar bshams /	
dar gyi chun 'phyangs mang po dpyangs te /	
gang yang 'bab chu ro hi ka nas /	
gang yang n+ya gro dha'i kun dga' ra ba de'i bar gyi lam shin tu mdzes par byas te /	
sa phyogs yangs shing rgya che bar gdan rnam par bkra ba dag shom du bcug go /	
de nas 'bab chu ro hi ka la dge slong kha cig ni lag pa 'khru bar byed /	
kha cig ni so shing 'dor bar byed do //	
kha cig ni khrus byed do //	
@137b ser skya'i gzhi na gnas pa'i sh'akya rnams kyis	
gzhon nu don thams cad grub pa gshegs so zhes	
thos so // thos nas kyang kha cig ni sngon gyi dge ba'i rtsa bas bskul /	
kha cig ni ya mtshan skyes nas thams cad n+ya gro dha'i kun dga' ra ba nas byung ste /	
ci yab sras kyi zhabs la phyag byed dam /	
'on te sras yab kyi zhabs la phyag byed pa lta'o snyam mo ////	
'dul ba gzhi /	
bam po go gcig pa /	
de nas bcom ldan 'das 'di snyam du dgongs te /	
gal te nga zhabs kyis ser skya'i gzhir gshegs na /	
sh'akya rgyal can rnams /	
kye ma'o gzhon nu don thams cad grub pas dka'	
thub kyi nags su gshegs nas lhod po zhig grub	
pa lta zhig ste /	
de lha brgya stong phrag du mas zhabs 'bring byas	
nas steng gi nam mkha' las gshegs te dus de	
srid du dka' ba brgya stong spyad pas bdud rtsi	
thob nas da zhabs kyis gshegs pa lta zhes ma	
dad pa skyed par 'gyur ro snyam nas /	
de nas bcom ldan 'das kyis ji ltar thugs mnyam par gzhag na /	
shar phyogs kyi steng gi bar snang la mngon par 'phags nas spyod lam rnam pa bzhi mdzad de /	
'di lta ste /	
'chag pa dang /	
bzhengs pa dang /	
bzhugs pa dang /	
mnal bar mdzad do //	
me'i ting nge 'dzin la yang snyoms par 'jug par mdzad do //	
me'i ting nge 'dzin la snyoms par zhugs pa na /	
sangs rgyas bcom ldan 'das kyi sku las 'od zer rnam pa sna tshogs dag 'byin par mdzad de /	
'di lta ste /	
sngon po dang /	
@138a *// ser po dang /	
dmar po dang /	
dkar po dang /	
leb rgan dang /	
shel gyi kha dog dag go /	
cho 'phrul zung du yang ston par mdzad de /	
sku'i smad nas 'bar bar mdzad la /	
sku'i stod nas chu grang mo'i rgyun 'bebs par mdzad do //	
sku'i stod nas 'bar bar mdzad la /	
sku'i smad nas chu grang mo'i rgyun 'bebs par mdzad	
pa de lta bu'i ting nge 'dzin la snyoms par	
zhugs so; ;shar phyogs la ji lta bar lho dang	
nub dang byang phyogs su yang de bzhin no //	
phyogs bzhir rdzu 'phrul gyi cho 'phrul rnam pa bzhi	
bstan nas rdzu 'phrul gyi mngon par 'du mdzad pa	
bsdus te; ta la bdun gyi srid tsam na bzhugs	
so // dge slong rnams ni ta la drug gi srid tsam na'o //	
bcom ldan 'das drug gi srid tsam na ni /	
dge slong rnams lnga'i srid tsam na'o //	
bcom ldan 'das lnga'i srid tsam na ni dge slong rnams bzhi'i srid tsam na'o //	
bcom ldan 'das bzhi'i srid tsam na ni /	
dge slong rnams gsum gyi srid tsam na'o //	
bcom ldan 'das gsum gyi srid tsam na ni /	
dge slong rnams gnyis kyis srid tsam na'o //	
bcom ldan 'das gnyis kyi srid tsam na ni /	
dge slong rnams ta la gcig gi srid na'o //	
bcom ldan 'das mi bdun gyi srid tsam na bzhugs na ni /	
dge slong rnams mi drug gi srid tsam tsam na'o //	
bcom ldan 'das drug gi srid tsam na ni /	
dge slong rnam lnga'i srid tsam na'o //	
bcom ldan 'das lnga'i srid tsam @138b na ni /	
dge slong rnams bzhi'i srid tsam na'o //	
bcom ldan 'das bzhi'i srid tsam na ni /	
dge slong rnams gsum gyi srid tsam na'o //	
bcom ldan 'das gsum gyi srid tsam na ni /	
dge slong rnams gnyis kyi srid tsam na'o //	
bcom ldan 'das gnyis kyi srid tsam na ni /	
dge slong rnams mi gang lhag tsam na'o //	
bcom ldan 'das mi gang lhag tsam na ni /	
dge slong rnams sa la'o //	
rgyal po zas gtsang gis cho 'phrul de lta bu de dang /	
dge slong mang po mthong nas /	
de la bcom ldan 'das gang yin pa ma shes te rmongs par gyur to //	
de nas tshe dang ldan pa 'char ka la smras pa /	
'char ka 'di na ngur smrig gyon pa'i rab tu byung ba mang po zhig yod na /	
de la gzhon nu gang yin /	
tshe dang ldan pa 'char kas bcom ldan 'das bstan nas smras pa /	
'di ni bcom ldan 'das lags srid pa'i mthar byed sems kyi dbang phyug 'dren pa lags //	
'di ni nyon mongs sel mdzad nyin byed de nyid don ni kun tu ston mdzad lags //	
'di ni dgongs pa bzhin brnyes stobs bcu mnga' bas kun gyi pha rol gshegs pa lags //	
dri med gsal ba chos kyi dbang phyug khyod kyi sras lags mi dbang dag gzigs shig /	
de nas rgyal po zas gtsang gis lus btud nas zhabs la phyag byas te /	
tshigs su bcad pas gsol pa /	
blo gros yangs pa khyod la 'di dang ni //	
kun spyan zhabs la lan gsum phyag bgyis te /	
bltams pa'i tshe nas ni g-yos pa dang //	
'dzam @139a *//	
bu'i grib ma sku las ma 'das pa'o //	
de nas sh'akya dang /	
sh'akya mo rnams kyis rgyal po zas gtsang bcom ldan 'das kyi zhabs la gtugs pa mthong nas /	
de ltar yab sras kyi zhabs la phyag byed pa ci tha tshig ces ma dad pa bskyed do //	
rgyal po zas gtsang gis sh'akya dang sh'akya mo rnams	
la go bar bya ba'i phyir 'di skad ces smras	
so // shes ldan dag da gdod kho bos gzhon	
nu don thams cad grub pa'i zhabs la phyag byas	
pa ma yin te /	
gang gi tshe gzhon nu don thams cad grub pa bltams pa na /	
se chen po g-yos par gyur cing /	
'jig rten 'di thams cad snang ba rgya chen pos gsal bar gyur te /	
'jig rten na 'jig rten gyi bar gyi mun pa mun gnag smag tu gyur pa /	
nyi ma dang zla ba 'di gnyis 'di ltar rdzu	
'phrul che ba 'di ltar mthu che ba'i 'od kyi	
snang ba nyams su ma myong ba gang yin pa	
de yang de tshe snang ba rgya chen pos gsal	
bar gyur nas / der sems can gang dag skyes	
pa de dag snang ba de sems can gang dag	
gcig gis gcig mthong nas shes ldan dag 'dir sems	
can gzhan dag kyang skyes pa lta /	
shes ldan dag 'dir sems can gzhan dag kyang skyes	
pa lta zhes ngo shes par gyur pa de'i tshe	
yang kho bos byang chub sems dpa'i zhabs la mgo	
bos phyag byas so //	
gang gi tshe gzhon nu don thams cad grub pa /	
zhing las kyi mtha' la gzigs pa na /	
shing 'dzam bu'i grib ma la bzhugs nas /	
'dod pa @139b rnams las dben pa /	
sdig pa mi dge ba'i chos rnams las dben pa /	
rtog pa dang bcas pa /	
dpyod pa dang bcas pa /	
dben pa las skyes pa'i dga' ba dang /	
bde ba zag pa med pa dang mtshungs pa'i bsam	
gtan dang po nye bar bsgrubs te bzhugs pa na	
/ shing gzhan rnams kyi grib ma ni shar phyogs su gzhol /	
shar phyogs su 'bab /	
shar phyogs su bab kyang shing 'dzam bu'i grib ma	
ni byang chub sems dpa'i sku las ma 'das par	
gyur pa de'i tshe yang ngo mtshar rmad du byung	
ba'i chos des kho bo'i yid bsdus pas /	
bcom ldan 'das kyi zhabs la yang phyag byas te /	
'di dang bcom ldan 'das kyi zhabs la lan gsum phyag byas so //	
de bas na 'di skad ces /	
blo gros yangs pa khyod la 'di dang ni //	
kun spyan zhabs la lan gsum phyag bgyis te //	
bltams pa'i tshe nas ni g-yos pa dang //	
'dzam bu'i grib ma sku las ma 'das pa'o //	
zhes smras so //	
de nas bcom ldan 'das kyis rdzu 'phrul mngon par 'du mdzad pa de brtul nas /	
'khor brgya stong phrag du ma zil gyis mnan nas /	
dge slong gi dge 'dun gyi gung la gdan bshams pa nyid la bzhugs so //	
de nas rgyal po zas gtsang skad 'dzer cing snying dang mig mchi mas gang bas /	
bcom ldan 'das la tshigs su bcad pa'i dbyangs kyis zhu ba zhus pa /	
gzhal med khang gi gnas rnams las //	
yab kyi khab na bzhugs pa las //	
dgon pa'i 'jigs dang bcas rnams su //	
ji lta bur ni 'ba' zhig bzhugs //	
bcom ldan 'das kyis @140a *//	
bka' stsal pa /	
mi yi bdag po gang du ni //	
khyim gyi 'ching ba las grol ba //	
'phags pa yi ni gnas pa bcu //	
thub pa rnams ni gnas par mdzad //	
rgyal pos gsol ba; ba so gser gyi rtsa ba can /	
shin tu bde ba bting ba yi //	
khri la mnal bar mdzad pa las //	
gding ba la ni ji ltar mnal //	
bcom ldan 'das kyis bka' stsal pa /	
rgyal po rnam grol gnas mal ni //	
dga' ba byang chub yan lag gi /	
me tog bkram par chags med cing //	
yongs su gdung ba rnams spangs mnal //	
rgyal po zas gtsang gis gsol pa /	
dpa' bo nyid kyi khab na ni //	
gser dngul bum pas khrus mdzad na //	
rnyog pa can la dro ba yi //	
chab kyis ji ltar khrus mdzad lags //	
bcom ldan 'das kyis bka' stsal pa /	
go'u ta ma dad pa'i 'bab chu rnyog pa med //	
bsod nams 'jug ngogs dam pas bsngags pa ste //	
de la rig pa'i yon tan rmed bkrus nas //	
lus mi gsher ba pha rol rab tu rgal //	
rgyal po zas gtsang gis gsol pa /	
dpa' bo khyod sngon ser skya yi //	
tsan dan gyis ni sku bkrus shing //	
ka shi'i mchog gnas mdzes pa lags //	
de dang bral na mdzes ma lags //	
bcom ldan 'das kyis bka' stsal pa //	
tshul khrims nga yi rgyan yin te //	
tshul khrims nyid ni byug pa yin //	
gser dang nor bu rna cha dag /	
rmongs bskyed nga la ci zhig bya //	
rgyal pos gsol pa /	
dpa' bo nyid kyi pho brang na //	
glang po shing rta rtas bzhud pa //	
tsher mar bcas @140b pa'i sa gzhi la //	
zhabs kyis ji ltar gshegs par mdzad //	
bcom ldan 'das kyis bka' stsal pa /	
nga yi shing rta rdzu 'phrul rkang //	
yang dag rtsol ba'i bzhon pa yis //	
sa kun rnam par rgyu na yang //	
nyon mongs tsher mas gnod pa med //	
rgyal po zas gtsang gis gsol pa /	
dpa' bo sngon ni ka shi ka'i //	
na bza' mnabs na mdzes pa las //	
ngur smrig rtsub po'i gos mnabs pa //	
ji ltar khyod kyi sku yis bzod //	
bcom ldan 'das kyis bka' stsal pa /	
rgyal po nga'i gos ngo tsha shes //	
nga yi bgo ba rnam sbyar te //	
de bgos thub pa zhi ba rnams //	
nags khrod na ni mdzes par 'gyur //	
rgyal po zas gtsang gis gsol pa /	
'di ltar khyod sngon gser gyi gzhong pa nas //	
du ma'i ro ldan 'bras chan gsol ba las //	
'di ltar gtso bo da lta'i bsod snyoms ni //	
phal ba gsol ba ji ltar mgur du mchi /	
bcom ldan 'das kyis bka' stsal pa /	
zas kyi sred pa thams cad spangs nas ni //	
nges par byung dang mnyam par bzhag ldan pa'i //	
nga ni chos kyi ro mchog gsol mod kyi //	
'jig rten kun la brtse phyir nga spyod do //	
rgyal po zas gtsang gis gsol pa /	
mgur du bde ba mang bgyid pa'i //	
rgun skyems kha ra'i chab gsol na //	
rnyog pa can la dro ba yi //	
chab ni ji lta zhig tu gsol //	
bcom ldan 'das kyis bka' stsal pa /	
mi yi bdag po gang 'thungs na //	
bdag la btung ba thams cad ni //	
dug dang 'dra bar snang gyur pa //	
chos kyi ro mchog nga btung ngo //	
rgyal po zas gtsang gis gsol @141a *//	
pa; 'di ltar khyod sngon bsil khang gzhal med khang //	
khang bzang steng na ji lta'i dus bzhin bzhugs //	
da lta gcig pu nags khrod khyod bzhugs pa //	
blo bzang ji ltar bsnyengs pa med par bzhugs //	
bcom ldan 'das kyis bka' stsal pa /	
go'u tam 'jigs pa'i rtsa ba gang yin de /	
dri ma bag chags bcas par ngas spangs pas /	
nga ni mya ngan 'jigs pa med gnas te; ;nga la 'di na 'jigs pa cung zad med //	
rgyal po zas gtsang gis gsol ba /	
khyod sngon khrus khang shin tu yid 'ong bar //	
khrus mchog khyad par 'phags pas rtag bsil na /	
gcig pu khyod ni nags khrod gnas bsten par //	
thub dbang da ltar su yis khrus mdzad 'gyur //	
bcom ldan 'das kyis bka' stsal pa /	
go'u tam chos kyi mtsho bran dri med pa //	
tshul khrims 'jug ngogs dam pas bsngags pa ste /	
de la rig pa'i yon tan mi bkrus nas //	
lus mi gsher bar pha rol rab tu rgal //	
rgyal po zas gtsang gis gsol ba /	
gang gis khyod ni khyad du gsod //	
gang las 'jigs su rung ba ste //	
yid 'byung ba yang gang las skye //	
zhus pa de dag bdag la gsungs //	
bcom ldan 'das kyis bka' stsal pa //	
gang gis nga ni khyad gsod dang /	
gang zhig las ni 'jigs pa dang /	
gang las yid byung skyes pa dag /	
nyon cig khyod la bshad par bya //	
rga dang na dang 'chi ba ste //	
gal te 'di gsum yod min na //	
nga yang shin tu yid 'ong ba'i //	
yul rnams la ni @141b dga' bar 'gyur //	
rgyal po zas gtsang gis gsol pa /	
sh'akya rnams kyi rigs dga' ba //	
legs par 'khrungs pa'i dpa' bo legs //	
khyod ni 'jig rten chos brgyad kyis //	
ji lta bur yang ma gos so //	
de nas rab dga' dad pa rgyas byas nas //	
drang srong dge 'dun bskor ba byas nas ni //	
thub pa'i zhabs la mgo bos phyag byas te //	
bde bar gshegs la kun nas rtog cing 'dug /	
de nas rgyal po zas gtsang 'di snyam du sems te //	
gang bdag gis bus yon tan gyi tshogs 'di lta	
bu thob pa ni bdag gis rnyed pa legs par	
rnyed do snyam mo //	
de nas bcom ldan 'das kyis n+ya gro dha'i kun dga' ra bar 'khor de'i bsam pa dang /	
bag la nyal ba dang /	
khams dang rang bzhin mkhyen nas /	
de dang mthun pa'i chos bshad par mdzad de /	
de thos pas zad dkar la sogs pa sh'akya bdun	
stong gis rgyun du zhugs pa'i 'bras bu mngon sum	
du byas te / rgyal po zas gtsang ni ma gtogs so //	
lhas byin nga rgyal can las kyang nga rgyal can	
sdig pa 'dod pa des bden pa mthong bar ma	
byas pas // khro ba'i kun nas dkris pa dang bcas pas smras pa /	
gal te bdag gis 'di 'dra'i sgyu mas dbang du byed par shes na //	
bdag gis kyang 'jig rten thams cad dbang du bya ba zhig //	
de la sh'akya rnams kyis bshes pa'i tshig gis smras pa //	
lhas byin bcom ldan 'das ni rdzu 'phrul che ba	
mthu che ba yin gyis de skad ma smra zhig	
/ ces bzlog nas cang mi smra bar 'jug go //	
tshangs par bskor ba'i skyed @142a *//	
mos tshal du 'di lta bu'i chos bshad par mdzad de /	
de thos pas rgyal po zas gtsang ma gtogs par	
bre bo zas la sogs pa sh'akya drug khri drug	
stong gis rgyun du zhugs pa'i 'bras bu mngon sum	
du byas pa na yang lhas byin de kho na	
bzhin du kha zer ro //	
ro hi ta ka'i skyed mos tshal du 'di lta bu'i chos bshad pa mdzad de /	
de thos pas rgyal po zas gtsang ma gtogs par //	
bdud rtsi zas la sogs pa sh'akya bdun khri lnga	
stong gis rgyun du zhugs pa'i 'bras bu mngon sum	
du byas pa na yang lhas sbyin dang de kho	
na bzhin du kha zer ro //	
'khor lhag ma rnams las kha cig gis ni nyan thos kyi byang chub tu sems bskyed do //	
kha cig gis ni rang sangs rgyas kyi byang chub tu sems bskyed do //	
kha cig gis ni bla na med pa yang dag par rdzogs pa'i byang chub tu /	
kha cig gis ni rgyun du zhugs pa'i 'bras bu mngon sum du byas /	
kha cig gis ni lan cig phyir 'ong ba'i 'bras bu /	
kha cig gis ni phyir mi 'ong ba'i 'bras bu /	
kha cig gis ni rab tu byung nas nyon mongs pa thams cad spangs te dgra bcom par gyur /	
kha cig gis ni sangs rgyas la skyabs su song //	
kha cig gis ni chos la /	
kha cig gis ni dge 'dun la ste /	
'khor de dag kyang phal cher sangs rgyas la gzhol //	
chos la 'bab /	
dge 'dun la 'bab par bkod do //	
de nas rgyal po zas gtsang 'di snyam du sems te /	
sngon ni bcom ldan 'das lha dang lha ma yin	
gyi 'gro bar @142b bcas pas mchod pa dang brjed	
pa dag / mngon du smra bar bya bar gyur na //	
da lta ni mis mchod kyi lhas ni ma yin no snyam mo //	
de nas sh'akya gzhon nu zhig gis tshigs su bcad de gsol pa //	
drang srong chen po smra mchog dam chos kyis //	
char pas 'gro ba 'di ni tshim mdzad de //	
mi bzad lam du ltung ba'i 'jig rten 'di //	
drongs te thar pa'i lam la sbyar bar mdzod //	
rgyal po zas gtsang ni 'di snyam du bdag gi	
bu 'ba' zhig 'di ltar rdzu 'phrul che zhing 'di	
ltar mthu che ba yin no snyam ste /	
lhag par dga' bas bden pa mthong ngo //	
bcom ldan 'das kyis dgongs pa //	
rgyal po zas gtsang gis ci'i phyir bden pa ma	
mthong snyam pa las de 'di snyam du bdag gi	
bu 'ba' zhig 'di ltar rdzu 'phrul che zhing mthu	
che ba yin no snyam ste /	
lhag par dga' ba las gyur gyis mdor na de'i dregs pa spong du gzhug go /	
rgyu gnyis kyis bden pa mthong bar mi 'gyur te /	
ha cang zhum pa dang /	
shin tu dga' ba'o //	
de la zhum pa'i sems dang /	
shin tu dga' ba yid kyis ma la ngas de'i zhum pa dang /	
shin tu dga' ba gnyis spong du gzhug go snyam nas //	
de nas bcom ldan 'das kyis tshe dang ldan pa	
mo'u dgal gyi bu chen po la bka' stsal pa	
/ mo'u dgal gyi bu rgyal po zas gtsang la soms shig /	
btsun pa bka' bzhin 'tshal zhes tshe dang ldan pa mo'u dgal gyi bu chen pos //	
bcom ldan 'das las mnyan nas rgyal po zas gtsang gang ba na bder song ba dang /	
rgyal po zas gtsang gis tshe dang ldan pa mo'i	
dgal gyi bu chen po rgyang ring po nas @143a	
*// 'ong ba mthong ngo //	
mthong nas kyang tshe dang ldan pa mo'u dgal gyi bu chen po la 'di skad ces smras so //	
btsun pa mo'u dgal gyi bu chen po tshur spyon //	
mo'u dgal gyi bu chen po khyod byon pa legs so //	
btsun pa mo'u dgal gyi bu chen po gdan bshams pa nyid la bzhugs shig /	
tshe dang ldan pa mo'u dgal gyi bu chen po stan bshams pa nyid la 'dug go /	
de nas tshe dang ldan pa mo'u dgal gyi bu	
chen pos sems ji ltar mnyam par gzhag na rang	
gi stan las mi snang bar gyur te /	
shar phyogs kyi steng gi bar snang la mngon par 'phags nas spyod lam rnam pa bzhi byed de /	
'di lta ste /	
'chag pa dang 'greng ba dang /	
'dug pa dang /	
nyal bar byed do //	
me'i ting nge 'dzin la yang snyoms par 'jug par byed do //	
me'i ting nge 'dzin la snyoms par zhugs pa na /	
tshe dang ldan pa mo'u gal gyi bu chen po'i	
lus las 'od zer rnam pa sna tshogs dag 'byin	
par byed de / 'di lta ste /	
sngon po dang /	
ser po dang /	
dmar po dang /	
dkar po dang /	
leb rgan dang /	
shel gyi kha dog dag go /	
cho 'phrul zung du yang ston par byed de //	
lus kyi smad nas me 'bar bar byed la //	
lus kyi stod nas chu grang mo'i rgyun 'bebs par byed do //	
lus kyi stod nas me 'bar bar byed la //	
lus kyi smad nas chu grang mo'i rgyun 'bebs par	
byed pa de lta bu'i ting nge 'dzin la snyoms	
par zhugs so // shar phyogs la ji lta ba bzhin du lho dang /	
nub dang /	
byang phyogs su yang de bzhin no //	
phyogs bzhir rdzu 'phrul gyi cho 'phrul rnam @143b pa bzhi bstan nas //	
rdzu 'phrul gyi mngon par 'du byas pa bsdus te /	
gdan bshams pa nyid la 'dug go /	
de nas rgyal po zas gtsang gis /	
tshe dang ldan pa mo'u dgal gyi bu chen po la 'di skad ces smras so //	
btsun pa mo'u dgal gyi bu chen po //	
bcom ldan 'das kyis nyan thos 'di ltar rdzu 'phrul	
che ba 'di ltar mthu che ba gzhan yang mchis	
lags sam / rgyal po chen po mchis so zhes tshigs su bcad de smras pa /	
mthu che ba dang gsum rig dang //	
sems kyi rnam grangs shes pa dang //	
zag zad dgra bcom pa gang yin pa //	
thub pa'i nyan thos mang du mchis //	
de nas rgyal po zas gtsang 'di snyam du sems te /	
bdag gi bu 'ba' zhig 'di ltar rdzu 'phrul che zhing mthu che bar ma zad de /	
'di ltar rdzu 'phrul che zhing mthu che ba'i rab tu byung ba gzhan yang yod do snyam nas /	
de shin tu dga' ba gang yin pa de dang bral bar gyur te /	
skabs der bcom ldan 'das kyis 'jig rten pa'i thugs bskyed pa mdzad de /	
kye ma brgya byin dang /	
tshangs pa la sogs pa lha rnams 'ongs na /	
lha'i 'khor dag pa la chos bshad do snyam pa dang /	
chos nyid kyis gang gi tshe /	
sangs rgyas bcom ldan 'das rnams kyis 'jig rten pa'i thugs bskyed pa mdzad pa de'i tshe /	
srog chags grog sbur rnams kyi sems kyis kyang bcom	
ldan 'das kyi dgongs pa shes par 'gyur na brgya	
byin dang / tshangs pa la sogs pa lha rnams kyis lta smos kyang ci dgos //	
gang gi tshe 'jig rten las 'das pa'i thugs bskyed	
pa de'i tshe nyan thos chen po rnams kyis kyang	
bcom ldan 'das kyi dgongs @144a *//	
pa mi shes na brgya byin dang tshangs pa la sogs te lha rnams kyis lta ci smos //	
srog chags grog sbur rnams kyis lta ga la shes //	
de nas lha rnams kyi dbang po brgya byin 'di snyam du sems te /	
bcom ldan 'das ci'i phyir 'jig rten pa'i thugs bskyed pa mdzad snyam pa las /	
de 'di snyam du sems te lha'i 'khor dag pa	
rnams la chos 'chad par bzhed do snyam nas de	
nas lha'i bu bu bzo thams cad pa la bsgo	
ba / bzo thams cad pa bcom ldan 'das lha'i 'khor dag pa la chos 'chad par bzhed kyis /	
n+ya gro dha'i kun dga' ra bar rin po che	
sna ba bzhi'i khang pa brtsegs ma gdan sna tshogs	
bshams pa zhig sprul cig /	
ko'u shi ka /	
khyod kyi mchog tu bzang ngo zhes lha'i bu bzo	
thams cad pas lha rnams kyis dbang po brgya byin	
las mnyan te / n+ya gro dha'i kun dga' ra	
bar rin po che sna bzhi'i khang pa brtsegs ma	
gdan sna tshogs bshams pa zhig sprul to /	
de la rgyal po chen po bzhi sgo bzhin nga 'khod pa ni yul 'khor skyong dang /	
'phags skyes po dang //	
mig mi bzang dang /	
lus ngan po dang /	
shar sgo na ni yul 'khor skyong dpung rgyan dang	
rna cha gdub skor dang phreng ba dang rgyan sna	
tshogs kyis brgyan pa'o //	
lho phyogs na ni 'phags skyes po lha'i brgyan thams cad kyis brgyan pa'o //	
nub phyogs na ni mig mi bzang rin po che sna tshogs kyis brgyan pa'o //	
byang phyogs na ni lus ngan po rgyan thams cad kyis @144b brgyan pa'o //	
de nas lha rnams kyis dbang po brgya byin gyis	
n+ya gro dha'i kun dga' ra ba che thang du	
brgyan du bcug ste /	
bcom ldan 'das gang na ba der song ste phyin nas /	
bcom ldan 'das la don de rgyas par gsol to //	
de nas bcom ldan 'das brgya byin dang /	
tshangs pa la sogs pa lha brgya stong phrag du	
ma yongs su bskor nas khang pa brtsegs par bzhugs	
te // lha'i 'khor phal po che'i gung la rin	
po che sna tshogs kyis brgyan pa'i seng ge'i khri	
te // la bzhugs so // de nas tshe dang ldan pa mo'u dgal gyi bu chen pos //	
rgyal po zas gtsang khrid de //	
bcom ldan 'das gang na ba der song ste phyin nas /	
tshe dang ldan pa mo'u dgal gyi bu chen po dang nang du zhugs pa dang /	
rgyal po zas gtsang la rgyal po chen po yul	
'khor skyong gis rgyal po chen po nang du ma	
'gro bar sdod cig ces bzlog go //	
ci'i phyir //	
bcom ldan 'das lha'i 'khor dag pa la chos 'chad de /	
der mir 'gyur ba 'jug tu mi dbang ngo //	
rgyal po zas gtsang gis smras pa //	
bzhin bzang khyod su zhig /	
rgyal po chen po bdag ni yul 'khor skyong ngo //	
de nas rgyal po zas gtsang lho sgor song ba dang /	
rgyal po chen po 'phags skyes po mthong nas smras pa //	
rgyal po chen po nang du ma 'jug par sdod cig /	
rgyal po zas gtsang gis smras pa /	
bzhin bzang khyod su zhig /	
'phags skyes pos smras pa /	
rgyal po chen po bdag ni 'phags skyes po'o //	
ci'i phyir /	
bcom ldan 'das lha'i 'khor de dag pa la chos 'chad de /	
der mir 'gyur @145a *//	
pa 'jug tu mi dbang ngo //	
de nas rgyal po zas gtsang nub sgor song ba dang //	
rgyal po chen po mig mi bzang gis mthong nas smras pa //	
rgyal po chen po nang du ma 'jug par sdod cig /	
rgyal po zas gtsang gis smras pa //	
bzhin bzang khyod su zhig //	
mig mi bzang gis smras pa //	
rgyal po chen po bdag mig mi bzang ngo /	
ci'i phyir //	
bcom ldan 'das lha'i 'khor dag pa la chos 'chad de //	
der mi 'gyur pa 'jug tu mi dbang ngo //	
de nas rgyal po zas gtsang byang sgor song ba dang /	
rgyal po chen po rnam thos kyi bus mthong nas smras pa /	
rgyal po chen po nang du ma 'jug par sdod cig /	
rgyal po zas gtsang gis smras pa /	
bzhin bzang khyod su zhig /	
rnam thos kyi bus smras pa /	
rgyal po chen po bdag ni rnam thos kyi bu'o //	
ci'i phyir //	
bcom ldan 'das lha'i 'khor dag pa la chos 'chad de /	
der mi gyur pa 'jug tu mi dbang ngo /	
de nas rgyal po zas gtsang kye ma'o //	
bcom ldan 'das lha'i 'khor dag pa la chos 'chad pa de /	
bdag gis lha'o snyam pa'i 'dod pa skyes so //	
de nas rgyal po zas gtsang zhum pa'i rgyud pa gang yin pa de bral bar gyur to //	
bcom ldan 'das kyis dgongs pa /	
rgyal po zas gtsang gis gal te nga ma mthong na //	
khrag dron mo skyugs nas 'chi bar 'gyur pa'i gnas skabs gang yin pa de yod kyis //	
de la thabs shig bsham par bya'o snyam nas /	
bcom ldan 'das kyis rin po che sna bzhi'i khang	
pa brtsegs pa gang yin pa de @145b shel las	
byas par sprul pa dang //	
de nas rgyal po zas gtsang gis sangs rgyas kyi sku sgrib pa med par mthong ngo //	
mthong nas kyang dga' ba dang mgu ba skyes nas //	
bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
de nas bcom ldan 'das kyis rgyal po zas gtsang gi bsam pa dang /	
bag la nyal ba dang /	
khams dang /	
rang bzhin mkhyen nas /	
'phags pa'i bden pa bzhi po rtogs par 'gyur ba de lta bu'i chos bshad pa mdzad de /	
de thos pas rgyal po zas gtsang gis 'jig tshogs	
la lta ba'i ri'i rtse mo nyi shu mtho ba	
// ye shes kyi rdo rjes bcom nas /	
rgyun du zhugs pa'i 'bras bu mngon sum du byas te /	
de bden pa mthong nas //	
lan gsum du ched du brjod pa ched du brjod pa //	
btsun pa bcom ldan 'das bdag la phas ma bgyis //	
mas ma lags /	
rgyal pos ma lags //	
lha rnams kyis ma lags //	
sngon gyi 'das pa rnams kyis ma lags //	
dge sbyong dang bram ze rnams kyis ma lags //	
sdug pa dang //	
rang gi skye bo dang //	
gnyen gyi tshogs kyis ma lags pa gang lags pa de ni //	
bcom ldan 'das kyis bdag la mdzad de /	
khrag dang mchi ma'i rgya mtsho ni bskams //	
rus pa'i ri bo las ni bsgral //	
ngan song gi sgo rnams ni bkum /	
mtho ris dang thar pa'i sgo rnams ni phye //	
bdag lha dang mi rnams kyi nang du bzhag go /	
yang gsol ba //	
pha la lan du phan gdags pa //	
dam pa'i bus ni bgyi ba gang //	
khyod kyis bdag la @146a *//	
mdzad pa ste //	
sems ni grol bar gzhol bar bgyis //	
khyod kyis bdag ni ngan 'gro las //	
drangs te mtho ris thar pa la //	
bsgrim mi 'tshal bar bzhag lags te /	
khyod kyis dka' ba mdzad pa legs //	
mgon po byams pa khyod kyis ni //	
bdag ni tshong pa rnyed ldan ltar //	
mtho ris rnyed pas srid pa yi //	
longs spyod dag ni rnyed par mdzad //	
de nas rgyal po zas gtsang stan las langs te /	
bla gos phrag pa gcig tu gzar nas /	
bcom ldan 'das gang na ba der logs su thal mo sbyar ba btud de /	
bcom ldan 'das la 'di skad ces gsol to //	
bcom ldan 'das dge slong gi dge 'dun dang thabs	
cig tu song bdag gi sdum par gdugs tshod sbyor	
zhing mchis na gnang bar mdzad du gsol /	
bcom ldan 'das rgyal po zas gtsang ma la cang mi gsung bas gnang ngo //	
de nas rgyal po zas gtsang bcom ldan 'das cang mi gsung bas gnang bar rig nas /	
bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas chas te /	
zas dkar gang na ba der song ste phyin nas /	
zas dkar la 'di skad ces smras so //	
gzhon nu khyod rgyal srid thob kyis rgyal srid khyer cig /	
ci'i slad du ngas bcom ldan 'das kyi spyan sngar bden pa mthong bas so //	
gang gi gdugs la lags /	
de ring kho na'o //	
bdag gis kyang bcom ldan 'das gang gi nyi ma	
la n+ya gro dha'i @146b kun dga' ra bar chos	
bshad pa / de'i nyi ma la sh'akya bdun khri	
bdun stong dang lhan cig bden pa mthong lags so	
bshad pa / // de bzhin du bre bo zas la rgyal srid khyer cig ces smras pa dang /	
de smras pa /	
bdag gis kyang bcom ldan 'das kyis gang gi tshe	
tshangs pas bskor ba'i skyed mos tshal du chos bshad	
pa de'i tshe sh'akya drug khri drug stong dang lhan	
cig bden pa mthong lags so //	
de bzhin du bdud rtsi zas la rgyal srid khyer cig ces smras pa dang /	
des smras pa /	
bdag gis kyang gang gis tshe bcom ldan 'das ro	
hi ta ka'i skyed mos tshal du chos bshad pa	
de'i tshe sh'akya bdun khri lnga stong dang lhan cig	
bden pa mthong lags so //	
gal te de ltar gyur na /	
da su zhig rgyal srid la bzhag /	
de rnams kyis smras pa /	
sh'akya'i rgyal po bzang ldan gyis bgyi'o zhes de rnams	
'dus nas sh'akya'i rgyal po bzang ldan rgyal srid kyi	
dbang phyug la dbang bskur ro //	
de nas rgyal po zas gtsang gis de nyid kyi mtshan mo nas /	
gtsang zhing bsod pa'i bza' ba dang /	
bca' ba dag sta gon byas nas nang par sngar	
langs te gdan bshams shing nor bu'i chu'i snod bzhag	
nas / bcom ldan 'das la spyan 'dren gyis dus	
tshod gsol ba btsun pa bcom ldan 'das gdugs tshod	
nas / lags na / da de'i dus la bab par dgongs su gsol /	
de nas bcom ldan 'das snga dro na bza' sham thabs mnabs /	
lhung bzed dang /	
chos gos bsnams te /	
dge slong gi tshogs kyis yongs su bskor cing /	
dge slong gi dge 'dun gyis mdun du bdar nas /	
rgyal po zas gtsang gi bkad sa gang na @147a *//	
ba der gshegs te byon nas /	
dge slong gi dge 'dun gyi gung la gdan bshams pa nyid la bzhugs so //	
de nas rgyal po zas gtsang gis sangs rgyas la	
sogs pa dge slong gi dge 'dun bde bar bzhugs	
par rig nas / gtsang zhing gsod pa'i bza' ba dang /	
bca' bas rang gi lag nas stobs shing tshim par byed de /	
rnam grangs du mar gtsang zhing bsod pa'i bza' ba	
dang bca' bas rang gi lag nas bstabs shing tshim	
par byas te / bcom ldan 'das kyis gsol zin nas phyag bcabs te /	
lhung bzed gyu bar rig nas /	
gser gyi bya ma bum blangs te /	
bcom ldan 'das la n+ya gro dha'i kun dga' ra ba phul lo //	
bcom ldan 'das kyis yan lag lnga dang ldan pa'i gsung dbyangs kyis yon bsngo bar mdzad pa /	
sbyin pa'i bsod nams gang yin 'dis //	
sh'akya rnams kyi bsams pa yi //	
yid la re ba rdzogs nas ni //	
rtag pa'i gnas ni thob par shog /	
de nas bcom ldan 'das ser skya'i gzhi shing n+ya gro dha'i kun dga' ra ba na bzhugs so //	
de bzhin du gnas brtan rnams kyis kyang mdo sde	
la bcom ldan 'das ser skya'i gzhi shing n+ya gro	
dha'i kun dga' ra ba na bzhugs so zhes gdags	
pa byas so // bcom ldan 'das ser skya'i gzhi de nyid na bzhugs so //	
nyi ma gcig ni rgyal po'i pho brang du gdugs tshod gsol /	
nyi ma gcig ni btsun mo'i nang du gsol lo //	
rgyal po zas gtsang gis ral pa can las rab	
tu byung ba'i dge @147b slong rnams spyod lam zhi	
zhing sems dang ba yin na /	
dka' thub drag po'i brtul zhugs kyi khyad par dag	
gis lus gdungs pas lus mi mdzes par mthong ngo	
// mthong nas kyang 'di snyam du sems te /	
'di ltar ral pa can 'di dag spyod lam zhi zhing sems dang ba yin mod kyi /	
lus mdzes pa ma yin na 'khor ci 'dra ba	
zhig gis bcom ldan 'das mdzes par 'gyur snyam pa	
las / des bsams pa /	
sh'akya'i 'khor gyis yin no snyam nas /	
de nas sh'akya thams cad bsags te smras pa /	
shes ldan dag gal te gzhon nu don thams cad	
grub pa rab tu ma byung bar gyur na cir	
'gyur / 'khor los sgyur ba'i rgyal por 'gyur ro //	
khyed cag ci zhig byed par 'gyur /	
g-yog bgyid par 'gyur ro //	
da ltar gzhon nu don thams cad grub pa bla na med pa'i chos kyi rgyal por gyur na /	
khyed cag ci'i phyir g-yog mi byed /	
lha ci rab tu 'byung ngam /	
rab tu byung zhig /	
ci thams cad dam /	
khyim re nas re re'o //	
bka' bzhin 'tshal /	
rgyal po zas gtsang gis /	
gang grong khyer ser skya'i gzhir dril sgrogs su bcug pa /	
rgyal po'i zhal nas nga'i yul na gnas pa'i sh'akya	
rnams kyis khyim re nas re re rab tu byung	
zhig ces de skad bka' stsal to //	
bre po zas la bu gnyis yod pa ma 'gags pa dang /	
ming chen no //	
ming chen ni zhing las kyi mtha' la lhag par brtson no //	
ma 'gags pa ni steng gi khang bzang gi gzhi la 'dug nas /	
skyes pa med pa'i rol mos rtse bar byed /	
dga' mgur spyod par byed do //	
ming chen la mas smras pa /	
bu rgyal pos dril sgrogs su bcug pa sh'akya rnams	
las khyim re nas re re rab tu byung zhig	
ces bsgos / khyod rang tu byung zhig /	
des smras pa /	
bdag ni rab tu mi 'byung gis khyod @148a *//	
kyi bu sdug pa bde ba dang ldan par gnas pa gang yin pa de rab tu byung zhig /	
bu bsod nams kyi dbang thang chen po can gyi sems can de la khyod 'gran ma tshol cig /	
yum khyod gang la dgyes pa de bsod nams kyi dbang thang chen po can lags mod /	
de ring de la cung zad kyang ma bskur dang /	
ci bsod nams kyi dbang thang chen po lags sam /	
ma lags mngon par 'gyur ro //	
bu de bzhin du byas te /	
yid ches par bya'o //	
des gzeb stong pa rdze'u yis bkang nas kha ras	
dkar pos dkris te rgya skegs la rgyas btab nas	
/ bu mo mngag gzhug ma'i lag tu bskur nas bsgo ba /	
gal te de na ci yod ces 'dri dang /	
ci yang ma mchis so zhes smros shig /	
des de khyer nas song ba dang /	
lha rnams kyi dbang po brgya byin gyis shes pa	
mthong ba ni 'og tu 'jug pa yin pas des	
bsams pa / rang sangs rgyas kun shes la bsod	
snyoms phul ba gang yin pa de deng ci'i phyir	
zas kyis phongs par bya /	
de'i zan sbyar bar bya'o zhes des rje'u de rnams su sran tshod dang /	
tshod ma sna tshogs ro dang ldan pa dang zas kyis bkang ngo //	
ji tsam na mngag gzhug ma des khyer nas ma 'gags pa'i drung du phyin pa dang /	
des smras pa /	
bu mo'i ni na ci yod /	
des smras pa /	
gzhon nu ci yang ma mchis so //	
ma 'gags pas bsams pa /	
bdag la ma byams na /	
'di stong par ci ste bskur /	
gdon mi za bar 'di ni ci yang ma yin	
pa zhes bya ba'i zas shig bskur gyis re zhig	
blta'o zhes ci tsam na kha phye ba dang /	
skyed mos tshal de thams cad zas kyi dri zhim pos gang bar gyur @148b to //	
de bsnams nas ma 'gags pa mchog tu ya mtshan skyes so //	
de ma la gus pa yin pas /	
des ma la zas kyi phud bskur nas spring pa /	
yum gdugs re re zhing zas ci yang ma yin	
pa zhes bgyi ba 'di lta bu sha stag bskur	
pa'i rigs so // des kyang mthong nas mchog tu ya mtshan skyes te /	
des ming chen la bstan nas /	
bu mthong ngam /	
yum mthong lags so //	
khyod la kho mos sngar bsod nams kyi dbang thang	
chen po'i sems can mi skal ba bzang po dang	
ldan pa la khyod 'gran ma tshol cig ces ma	
smras sam / des smras pa /	
yum bsod nams kyi dbang thang chen po dang ldan	
yang rung mi ldan yang rung bdag ni rab tu	
mi 'byung ngo zhes de ltar ming chen gnas skabs	
thams cad du rab tu byung bar khas len tu	
ma btub bo // de nas des ma 'gags pa la smras pa /	
bu rgyal pos dril sgrogs su bcug pa /	
sh'akya rnams las khyim re nas re re rab tu	
byung zhig ces bsgo na khyod ci rab tu 'byung	
'am / 'on te khyim par 'dug /	
des smras pa /	
yum rab tu byung ba la phan yon ci mchis /	
nyes dmigs ci mchis /	
khyim par mchis pa la phan yon ci mchis /	
nyes dmigs ci mchis /	
bu rab tu byung bas legs par bsgrubs na mya ngan las 'das pa thob par 'gyur ro //	
legs pa ma bsgrubs na lha dang mi thob par 'gyur ro //	
khyim par 'dug par legs par bskyangs na /	
lha dang /	
mi thob bo //	
ma bskyangs na sems can dmyal ba dang /	
dud 'gro dang /	
yi dvags thob bo //	
yum rab tu byung ba'i nyes dmigs gang lags pa de ni /	
khyim na gnas pa'i phan yon lags @149a *//	
pas /	
de bas na khyim na gnas pa mi 'tshal gyi gnang bar mdzod cig dang rab tu 'byung ngo //	
des smras pa /	
bu legs kyi de bzhin du gyis shig /	
ma 'gags pa'i ne'u zla sh'akya'i rgyal po bzang ldan yin pas de'i drung du song ngo //	
de'i tshe sh'akya'i rgyal po bzang ldan pi wang len te /	
de pi wang len pa na /	
rgyud chad nas sgra gzhan du gyur to //	
ma 'gags pa /	
pi wang len pa la byang ba yin pas /	
des sgra ci 'dra bar gyur pa'i rtags bzung nas de sgor bsdad de /	
sgo srung gi mi la smras pa /	
kye nang rje song la rgyal po bzang ldan la	
ma 'gags pa lha'i zhal mthong par 'tshal nas sgo	
na sdod cing mchis so zhes gsol cig /	
sgo srung song nas sh'akya'i rgyal po bzang ldan la smras pa /	
lha ma 'gags pa lha'i zhal mthong bar 'tshal nas chab sgo na sdod cing mchis so //	
des smras pa /	
shes ldan ma 'gags pa la su 'gog /	
shes ldan ma 'gags pa nang du thong zhig /	
de nang du zhugs pa dang /	
rgyal pos 'khyud nas 'dug tu bcug ste /	
smras pa /	
khyod 'ongs nas ji srid lon /	
des smras pa /	
gang gi tshe khyod pi wang len pa na rgyud chad nas sgra gzhan du gyur pa nas so //	
de mchog tu ya mtshan skyes nas /	
des smras pa /	
khyod pi wang len pa la byang ba yin no //	
sh'akya'i rgyal po bzang ldan gyis smras pa /	
gzhon nu don ci zhig la 'ongs /	
ma 'gags pas smras pa /	
lha rgyal po zas gtsang gis dril sgrogs su bcug pa /	
sh'akya rnams la khyim re nas re re rab tu byung @149b zhig par bsgo bas /	
de khyod kyis mkhyen par mdzod cig /	
rab tu 'byung ngo //	
rgyal pos smras pa /	
gal te de ltar na kho bo yang rab tu	
'byung ste gros bya ba yod kyis khyod de ring	
'di nyid du gnas thob cig /	
des de nyid du gnas btab bo //	
mal cha bas rims bag gi dri can gyi gos	
kyis bting zhing me tog gi sil mas bkram pa'i	
mal du ma 'gags pa nyal ba dang /	
de'i 'og na me tog gi rtsa ba yod pa'i reg pa de'i nyams su myong nas smras pa /	
ci 'di'i 'og na rdo phre'u yod dam /	
de rnams kyis brtag par brtsams pa na /	
me tog gi rtsa ba zhig mthong nas de rnams mchog tu ngo mtshar skyes so //	
ma 'gags pas mtshan mo mi bde bzhin nyal nas nam nangs so //	
rgyal pos smras pa /	
ma 'gags pa /	
cig bde bar gnyid log gam /	
des smras pa /	
lha bde bar gnyid ma log go //	
rgyal pos smras pa /	
ci'i phyir /	
ma 'gags pas smras pa /	
lha rims bag gi dri can gyi gos bting bar	
me tog sil ma bkram pa'i me tog gi rtsa	
bas lus snad lags so //	
rgyal pos mal 'cha' ba bkug nas /	
khyod kyis rims bag gi dri can gyi gos bting ste ci bya /	
mal 'cha' bas smras pa /	
lha bdag la dkor bas gtad pa lags so //	
rgyal pos dkor ba bkug nas smras pa /	
khyod kyis rigs bag gi dri can gyi gos phog ste ci bya /	
des smras pa /	
lha bdag la tha ga pas gtad pa lags so //	
rgyal pos thag pa bkug nas smras pa /	
khyod kyis ci'i phyir rims bag gi dri can gyi gos dbul /	
tha ga pas smras pa /	
lha snam bu 'thag pa'i @150a *//	
'phro cung zhig lus pa na /	
bdag rims kyis thebs bzhin bgyis pa lags so //	
rgyal pos smras pa /	
gzhon nu khyod kyis ci ltar shes /	
des smras pa /	
tsha ba'i reg pa nyams su myong bas rims bag gi dri lags so //	
rgyal po mchog tu ya mtshan skyes te smras pa /	
shes ldan ma 'gags pa ni sh'akya'i skal pa bzang po dang ldan pa yin no //	
de nas sh'akya'i rgyal po bzang ldan gyis smras pa /	
gzhon nu gal te kho bo rab tu byung na lhas byin sh'akya rnams kyi rgyal por gyur te /	
de sh'akya rnams la gnod pa byed par 'gyur gyis /	
ma la bdag cag thams cad 'dus la /	
lha sbyin spro ba bskyed par bya'o zhes sh'akya'i rgyal po bzang ldan gyis de bkug ste /	
de nas thams cad 'dus nas smras pa /	
lha sbyin kho bo cag thams cad rab tu 'byung na /	
khyod ci byed /	
lhas byin gyis bsams pa /	
gal te rab tu mi 'byung ngo zhes smras pa dang /	
sh'akya'i rgyal po bzang ldan rab tu 'byung bar mi 'gyur gyis /	
de la thabs shig bsham par bya ste bslu'o //	
gzhan yang bcom ldan 'das kyis gang 'di nyi ma	
la n+ya gro dha'i kun dga' ra bar sgyu ma'i	
cho 'phul bstan pa de'i tshe bdag blo skyes pa	
ji ltar 'di'i sgyu mas skye bo'i tshogs chen po	
dbang du byed pa de bzhin du bdag gis kyang	
dbang du bya'o zhes bsams so snyam nas smras pa	
/ khyed cag rab tu 'byung na bdag ci ste 'dug /	
sh'akya'i rgyal po bzang ldan gyis @150b bsams pa /	
'di ni brdzun du smra ba yin gyis /	
dam 'char bcug la 'gro ba mang pos so sor rig par bya'o snyam mo //	
de nas rgyal pos tshig de glegs bu la bris nas /	
grong khyer ser skya'i gzhir dril sgrogs su bcug pa /	
grong khyer ser skya'i gzhi na gnas pa'i shes ldan dag nyon cig /	
bzang ldan dang /	
nam gru dang /	
ma 'gags pa dang /	
lhas byin la sogs te /	
sh'akya lnga brgya rab tu 'byung bar 'gyur gyis /	
thos par gyis la rab tu dga' ba bskyed cig /	
ces bsgo'o //	
lhas byin gyis de thos nas sdug bsngal chen po dang /	
yid mi bde ba skyes nas /	
gal te bdag gis sh'akya'i rgyal po bzang ldan nges par rab tu 'byung bar shes par gyur dang /	
bdag khas len par mi 'gyur ba zhig na /	
da ni gal te rab tu ma byung na brdzun	
du smra ba yin no zhes rgyal srid kyang thob	
par mi 'gyur bas /	
thams cad kyi thams cad du dus 'dir zad dam	
cis rab tu byung la bdag rab tu 'byung bzhin	
du rgyal srid bya'o snyam mo //	
de nas rgyal po zas gtsang 'di snyam du sems te /	
sh'akya rnams kyi tha ma'i 'byor pa la blta'o snyam nas /	
des grong khyer de gseg ma dang gyo mo bsal /	
tsan dan gyi chus chag chag btab /	
gdugs dang /	
rgyal mtshan bsgreng /	
dar gyi chun 'phyangs mang po dbyangs /	
shin tu dri zhim po'i phog phor nye bar bzhag /	
me tog sna tshogs kyi sil mas dga' dga' ldan byed du bcug go //	
de nas sh'akya brgya stong phrag du mas yongs su @151a *//	
bskor nas grong khyer gyi sgo na sengge'i khri la 'dug go /	
sh'akya mo dang sh'akya gzhon nu ma ngo mtshar skyes pa rnams kyang /	
skar khung khol ma can dang /	
skar khung dang /	
stegs bu dag la 'dug go /	
sh'akya rnams kyi 'byor pa la lta bar 'dod pa'i	
skye bo'i tshogs yul sna tshogs nas lhags pa dag	
kyang lam po che dang /	
tshong 'dus dang /	
bzhi mdo dang /	
sum mdo rnams su 'dug go /	
sh'akya las su dag gis ni mnyes par 'gyur //	
su dag gis ni thugs byung bar 'gyur ba brtag pa'i phyir /	
bram ze mtshan mkhan dang /	
ltas mkhan dag pa bkug go /	
sh'akya rnams do shal dang /	
gdu bu dang /	
dpung rgyan dang /	
rgyan gyis brgyan pa rnams kyis pha dang ma dag	
las bltas nas so so'i shing rtar zhugs te phyir	
'byung bar brtsams pa na /	
sh'akya'i rgyal po bzang ldan sna la byung ba /	
mtshan mkhan rnams kyis mthong nas /	
de dag gis smras pa /	
re zhig 'dis ni mnyes par byed par 'gyur ro //	
de bzhin du nam gru dang /	
ma 'gags pa la sogs pa phyir byung ba dang /	
de rnams kyang mtshan mkhan rnams kyis lung bstan to //	
de nas lhas byin phyir byung ste /	
de phyir byung ba na bya khras gtsug gi nor	
bu phrogs pa mtshan mkhan rnams kyis mthong nas de	
rnams kyis smras pa; 'di'i rtags dang sbyar na gdon	
mi za bar ston pa la 'khus nas dmyal bar	
gzhol bar 'gyur ro //	
ko ka li ka dang /	
khan dra ba bya dang /	
ka ta mo ra ka ti sha dang /	
rgya mtshos byin rnams phyir 'byung ba @151b na bong bu'i skad grag nas /	
de dag kyang mtshan mkhan rnams kyis lung bstan pa /	
'di dag gis kyang nyan thos chen po rnams la	
tshig ngan pa smras nas dmyal bar gzhol bar 'gyur	
ro // nye dga' glang po che la zhon pas phan tshun du lta bar byed pa na /	
mu tig gi do shal lhung ba dang /	
de glang po che las babs te blangs so //	
de yang de rnams kyis lung bstan pa /	
'di ha cang 'dod chen ches pas sems can dmyal ba rnams su skye bar 'gyur ro //	
de nas bzang ldan dang /	
nam gru dang /	
ma 'gags pa dang /	
lha sbyin la sogs pa sh'akya lnga brgya po de	
rnams skyed mos tshal du dus ston la 'gro ba	
bzhin du bzang pos 'gran cing bcom ldan 'das gang	
na ba der dong ngo //	
bcom ldan 'das kyis dgongs pa /	
gal te ngas sh'akya rnams la dge slong tshur shog ces bya bas rab tu phyung na /	
kha cig gis ni mnyes par byed par 'gyur /	
kha cig gis ni mnyes par byed par mi 'gyur te /	
mnyes par byed par mi 'gyur ba gang dag yin pa de dag gzhan du sems la /	
dge slong tshur shog ces bya ba ni thams cad	
srid pa tha ma yin pas ma la ngas thams	
cad dge slong rnams kyis gsol pa dang bzhi'i las	
kyis rab tu byung ba dang /	
bsnyen par rdzogs su gzhug go snyam du dgongs nas /	
dge slong rnams la bka' stsal pa /	
dge slong dag ser skya'i gzhi'i sh'akya rnams gsol ba	
dang bzhi'i las kyis rab tu 'byung ba dang bsnyen	
par rdzogs par gyis shig /	
btsun pa bka' bzhin 'tshal zhes dge slong de rnams kyis bcom ldan 'das las mnyan to //	
rgyal @152a *//	
po zas gtsang gis sh'akya rnams kyi 'dreg mkhan nye	
bar 'khor zhes bya ba de rnams rab tu 'byin	
pa na / skra 'dreg par btang nas /	
sh'akya'i rgyal po bzang ldan gyi skra 'dreg pa na /	
de ngom zug gnag cing mchi ma 'dzag la skad	
'dzer cing dbugs brdzangs por skra 'dreg par byed do	
// sh'akya'i rgyal po bzang ldan gyis smras pa /	
nye bar 'khor ci'i phyir ngu /	
de snying rje rje skad du gcom chung ngur dal bus tshig re nas smras pa /	
lha bdag 'dzam bu'i gling gi skyes bu gtso bo rnams la bsnyen bkur bgyid bgyid pa /	
mi phal pa rnams la yang bsnyen bkur bgyid pa 'gyur ba lta zhig /	
khyed kyis spangs te gson pas ni gum mi bsngo'o //	
sh'akya'i rgyal po bzang ldan gyis smras pa /	
nye bar 'khor khyod kyis jo bo la snying nye	
ba'i mnyes par bya ba bstan zin te chog gis	
mya ngan ma byed cig /	
ngas ci lta mi phal pa rnams la bsnyen bkur	
byed par mi 'gyur ba de ltar bya'o zhes smras	
nas / des phyogs gcig tu ras shig bting nas sh'akya gzhon nu rnams la smras pa /	
shes ldan gzhon nu dag nyon cig /	
'dreg mkhan nye bar 'khor 'dis bdag cag la bkur	
sti byas la bdag cag kyang slar khyim du mi	
gnas kyis / rgyan rnams de'i 'tsho ba'i rkyen du ras kyi steng du zhog cig /	
de rnams kyi se mo do dang do shal dang mgul rgyan dang /	
gdu bu dang /	
dpung rgyan dang /	
rna cha la sogs pa rin po che sna tshogs kyis brgyan pa /	
rgyan khyad par can rnams kyis ras kyi steng du phung po chen por spungs so //	
nye bar 'khor gyis de rnams @152b mthar gyis skra bregs te /	
de rnams khrus la dong ba dang /	
des bsams pa /	
re zhig gzhon nu 'di dag rigs dang /	
'byor pa dang /	
lang tsho la bab cing chung ma dang ldan la	
mdzod dang bang mdzod kyis rgyas pa yang spangs nas	
rab tu 'byung na /	
bdag rgyan 'di tsam la chags pa ni tshul ma yin pas sdug bsngal bar 'gyur ro //	
gal te bdag rigs ngan du ma skyes na /	
bdag kyang legs par gsungs pa'i chos 'dul ba la	
rab tu 'byung zhing chu bo las rgal ba dang	
/ sbyor ba las yang dag par 'da' bar bya ba'i phyir brtsal ba dang /	
'bad pa la brtson par bya ba zhig snyam mo //	
'di ni chos nyid yin te /	
ji ltar sangs rgyas bcom ldan 'das rnams nyin lan	
gsum mtshan lan gsum du sangs rgyas kyi spyan gyis	
'jig rten la gzigs pa de bzhin du nyan thos	
chen po rnams kyang byed pas /	
tshe dang ldan pa sh'a ri'i bus 'dreg mkhan nye	
bar 'khor lhag par skyo ba skyes pa mthong ngo	
// mthong nas kyang 'dreg mkhan nye bar 'khor gang na bder song ste phyin nas /	
'dreg mkhan nye bar 'khor la 'di skad ces smras so //	
nye bar 'khor khyod ci'i phyir shin tu mi dga'	
bas lag pa 'gram pa la gtad nas sems khong	
du chud cing 'dug /	
nye bar 'khor gyis smras pa /	
btsun pa sh'a ri'i bu /	
gang gi phyir da ltar gzhon nu 'di dag rigs dang /	
'byor pa dang /	
lang tsho la bab cing chung ma dang ldan la /	
mdzod dang bang mdzod kyis rgyas pa yang spangs nas rab tu 'byung na /	
bdag rgyan 'di tsam la chags pa @153a *//	
ni tshul ma yin pas sdug bsngal bar 'gyur ro //	
gal te bdag rigs ngan du ma skyes na bdag	
kyang legs par gsungs pa'i chos 'dul ba la rab	
tu byung zhing chu bo las rgal ba dang /	
sbyor ba las yang dag par 'da' bar bya ba'i	
phyir brtsal ba dang 'bad pa la brtson par bgyi	
ba zhig na / bdag ci'i phyir sems khong du chud par mi 'gyur /	
tshe dang ldan pa sh'a ri'i bus smras pa; bzhin	
bzang thub pa'i dbang po'i gsung rab 'di la ni	
rigs snying por byed pa ma yin /	
rus snying por byed pa ma yin /	
rgyud snying por byed pa ma yin /	
thos pa snying por byed pa ma yin te /	
'di ltar thub pa'i dbang po'i gsung rab 'di la ni sgrub pa snying por byed pa yin no //	
de bzhin gshegs rnams rigs dang ni //	
rgyud dang rus la rtog mi mdzad //	
'das nas yun ring lon pa yi //	
las rnams la ni rtog par mdzad //	
gal te legs par gsungs pa'i chos 'dul ba la rab tu 'byung ba dang /	
bsnyen par rdzogs pa dge slong gi dngos po 'dod na tshur /	
bcom ldan 'das kyi spyan sngar 'dong dang /	
khyod bcom ldan 'das kyis rab tu 'byin par 'gyur ro ////	
'dul ba gzhi /	
bam po go gnyis pa /	
des khas blang so //	
de nas tshe dang ldan pa sh'a ri'i bus 'dreg mkhan nye bar 'khor 'khrid de /	
bcom ldan 'das gang na ba der dong nas phyin pa dang /	
bcom ldan 'das kyi zhabs gnyis la mgo bos phyag byas te /	
bcom ldan 'das la 'di skad ces gsol to //	
btsun pa nye bar @153b 'khor 'di legs par gsungs	
pa'i chos 'dul ba la rab tu 'byung ba dang	
/ bsnyen par rdzogs pa dge slong gi dngos po 'tshal lags na /	
thugs brtse bar nye bar gzung ste /	
bcom ldan 'das kyis 'di rab tu dbyung ba dang /	
bsnyen par rdzogs par mdzad du gsol /	
bcom ldan 'das kyis de la bka' stsal pa /	
dge slong tshur shog tshangs par spyad pa spyod cig ces /	
bcom ldan 'das kyis bka' stsal pa'i mod kho nar skra byi ba dang /	
snam sbyar gyon pa dang /	
lag pa lhung bzed dang /	
bya ma bum gyis 'brel ba dang /	
skra dang kha spu skyes nas zhag bdun lon pa tsam dang /	
dge slong bsnyen par rdzogs nas lo brgya lon pa'i spyod lam lta bur gnas par gyur to //	
smras pa /	
de bzhin gshegs pas tshur shog bka' stsal pas //	
skra byi snam sbyar gyon pa'i lus ldan zhing //	
mod la dbang po rab zhir gnas gyur te /	
sangs rgyas dgongs pas lus gzugs bkab par gyur /	
sh'akya rab tu byung ba rnams ni rgan rabs ji lta ba bzhin du 'dud par byed pas /	
sh'akya'i rgyal po bzang ldan 'dud par byed pa na /	
nye bar 'khor gyi rkang pa yin par shes so //	
de nas des gdong bteg ste gsol pa /	
bcom ldan 'das 'di ni nye bar 'khor lags na /	
ci bdag gis 'di'i rkang pa gnyis la yang 'dud par bgyi'am /	
bcom ldan 'das kyis bka' stsal pa /	
bu nga rgyal spangs pa'i phyir rab tu byung ba yin te /	
'di rgan gyis khyod kyis nga rgyal gyi dregs pa chog la thud cig /	
des de'i rkang pa la gtugs pa na sa chen po lan drug tu /	
@154a *// g-yos par gyur te /	
sa chen po 'di g-yos rab tu g-yos /	
kun tu g-yos /	
kun tu rab tu g-yos /	
ldeg rab tu ldeg /	
kun tu rab tu ldeg ste /	
shar phyogs mtho na nub phyogs dma'/	
nub phyogs mtho na shar phyogs dma'/	
lho phyogs mtho na byang phyogs dma'/	
byang phyogs mtho na lho phyogs dma'/	
dbus mtho na mtha' dma'/	
mtha' mtho na dbus dma' bar gyur te /	
de ltar thams cad kyis rim bzhin du gtugs so //	
lhas byin gyis ma btud pa dang /	
bcom ldan 'das kyis bka' stsal pa /	
bu nga rgyal spangs pa'i phyir rab tu byung ba yin gyis thud cig /	
des gsol pa /	
bdag gis de'i rkang pa la ma gtugs na khyod	
la gnod pa ci mchis zhes de 'dud du ma	
btub ste / de thog mar bcom ldan 'das kyi bka' lhas byin gyis bcag go //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa sh'akya'i rgyal po bzang ldan gyis nye bar 'khor la phyag bgyis pa dang /	
sa chen po 'di rnam pa drug tu g-yos par gyur pa la gzigs /	
bcom ldan 'das kyis bka' stsal pa /	
'di ni chos nyid yin te /	
dge slong dag da ltar gyi 'di 'ba' zhig tu ma zad /	
'di ltar 'das pa'i dus na yang 'dis de'i rkang pa la gtugs pa na /	
sa chen po rnam pa drug tu g-yos pa de nyon cig /	
dge slong dag sngon byung ba grong khyer w'a ra n'a si na /	
rgyal po tshangs sbyin zhes bya ba /	
@154b 'byor pa dang /	
rgyas pa dang /	
bde ba dang /	
lo legs pa /	
skye bo dang mi mang pos rab tu gang ba na rgyal srid byed du bcug go /	
de'i tshe w'a ra n'a si'i grong khyer na smad	
tshong ma bzang mo zhes bya ba zhig gnas pa	
de'i drung du bram ze'i khye'u mdzes dga' zhes bya	
ba song nas smras pa /	
bzang mo dga' mgur spyad kyis tshur shog /	
des smras pa /	
khyod la kar sha pa na lnga brgya yod dam /	
des smras pa /	
med do; ;song la kar sha pa na lnga brgya khyer te shog cig /	
de la 'byor pa med kyang de de la lhag par chags pas /	
dus dus su me tog dang /	
'bras bu rnam pa sna tshogs bskyel bar byed pa dang /	
de de la sdug pa skyes so //	
ji tsam dus gzhan zhig na w'a ra na sir	
dus ston byung nas bud med thams cad gos dang	
/ phreng ba dang /	
rgyan rnams kyis klubs nas /	
rang gi khyim na rtse zhing dga' ba mang pos gnas pa de /	
bram ze'i khye'u mdzes dags thos nas yi chad par gyur to //	
smad 'tshong ma bzang mos bsams pa /	
de ring w'a ra n'a si'i mi rnams gos dang /	
phreng ba dang /	
rgyan rnams kyis klubs nas rang rang gi chung ma	
rnams dang lhan cig dga' mgur spyod par 'gyur na	
/ bram ze'i khye'u mdzes dga' su zhig dang dga'	
mgur spyod par 'gyur zhes de de snyam du sems	
/ shing / bram ze'i khye'u mdzes dga' gang na yod pa'i phyogs der 'ongs nas /	
des de mthong ba dang /	
sngon gyi byas pa drin du gzo bas yid bde ba skyed nas smras pa /	
bram ze'i khye'u song la shin tu dri zhim pa'i me tog @155a *//	
dag khyer te shog cig /	
bdag cag lhan cig dga' mgur spyad par bya'o //	
de shi ba las sos pa bzhin du dga' bas	
sems kyi rgyud ngo mtshar gyis bsdus nas song ngo	
// de'i gzugs dang /	
lang tsho dang /	
g-yer ba'i yon tan la brtags nas myos shing zhen	
pas mtshan thog thag gnyid ma log pas nam nangs	
pa dang / mtshan mo gnyid kyis shin tu lci bar gyur nas /	
ji tsam nyi ma shar gyi bar du gnyid log	
nas gang gi tshe 'jig rten gyi dus ston gyi	
ched du me tog thams cad btus zin pa de'i	
tshe sad nas me tog gi ched du phan tshun	
song ba na / ma rnyed nas des shing shi	
ri sha zhes bya ba'i me tog gcig khyer nas	
de'i drung du song ste /	
tshigs su bcad pas smras pa /	
g-yang gzhi thogs pa phu pho mdzes dga' ni //	
ma sha phyed med rgyud zhan snyoms las kyis //	
de ring shing rnams me tog rgyas dus na'ang //	
sbyin pa'i me tog shir sha 'di yin no //	
des smras pa /	
song la me tog gzhan dag khyer la shog cig /	
'dod pa rnams la so sor rten par byed pa	
ni kun tu sbyong ba la sogs te; de'i 'dod	
chags rab tu 'phel bas /	
sos ka'i zla ba tha ma'i nyin par sprin med	
cing rlung mi ldang bar 'dug pa'i nyi ma phyed	
kyi dus dang / grong khyer nas shin tu thag	
ring ba'i yul dgon pa dag tu mgo 'dren pa	
dang dkyus ma dag dbyangs su len cing me tog	
kyi dus dang / thu'o // rgyal po tshangs sbyin yang ri dvags shor du chas pa na /	
de nyi ma'i 'od zer rnon pos gdungs nas grib	
ma'i ched du phyogs der son pa @155b na de'i	
glu'i sgra thos nas tshigs su bcad nas smras pa	
/ steng nas nyi mas gdungs byed cing //	
'og nas bye mas gdungs pa la //	
glu len khyod kyi lus la ni //	
ci'i phyir nyi ma'i gdungs pa med; ;mdzes dags kyang tshigs su bcad de smras pa /	
bdag ni nyi mas ma gdungs te //	
rtog pa yis ni bdag gdungs lags //	
bya ba bya ba ma yin pas //	
'jig rten 'di gdungs nyi ma min //	
rgyal pos bsams pa /	
bram ze'i khye'u 'di ni gdon mi za bar bsil	
bar byed pa'i gtam la mkhas pa zhig yin te	
/ des na nyi ma phyed kyi tshe 'dug nas me tog thu'o snyam nas /	
des de bkug ste smras pa /	
bram ze'i khye'u re zhig bsil bar byed pa'i gtam dag byos shig /	
mnyam to //	
des bsams pa /	
rgyal po de ni gdon mi za bar lus gdungs pa yin te /	
des na 'di skad ces smra'o snyam nas /	
des bsil bar byed pa'i gtam rnam pa sna tshogs de la smras pa thos nas /	
rgyal po lus kyi gdung ba dang bral bar 'gyur to //	
rgyal po mngon par dga' bar gyur nas /	
blon po rnams la smras pa /	
shes ldan dag rgyal po rgyal rigs spyi bo nas	
dbang bskur ba'i srog sbyin pa gang yin pa de	
la lan du phan ci gdags /	
lha rgyal srid kyi phyed kyis so //	
de nas rgyal po des smras pa /	
bram ze'i khye'u de ring rgyal po'i pho brang du gnas thob cig dang /	
sang rgyal srid kyi phyed sbyin no //	
de rgyal po'i pho brang du mal bzang po byin nas de de la nyal @156a *//	
ba na /	
bzang mo rjes su dran par sems shing rgyal srid	
phyed po de yang smad 'tshong ma bzang mo'i phyir	
blang ngo snyam mo //	
yang bsams pa /	
rgyal srid phyed po de la longs spyod pa'i rgyal po de ci 'dra ba zhig /	
ma la bdag gis de srog dang bral bar bya'o snyam mo //	
yang bsams pa /	
rgyal po bsad pa'i rgyal srid gang yin pa des	
ci zhig bya snyam nas tshigs su bcad de smras	
pa / don ma grub na 'dod 'gyur la //	
don grub 'dod pa ldog mi 'gyur //	
ma grub na ni phongs gyur pas //	
de bas don ni don ma yin //	
ji tsam nam nangs su nye ba na /	
de 'gyod pa skyes nas mal nas babs te g-yang gzhis la bting nas nyal lo //	
nam nangs pa na rgyal pos smras pa /	
shes ldan dag bram ze'i khye'u de khug cig /	
de la rgyal srid phyed sbyin no //	
rgyal po'i pho nya dag 'ongs pa na mal chen po nas babs te /	
g-yang gzhis la bting nas nyal ba mthong ngo //	
mthong nas kyang ma dad pa skyed de rgyal po'i gan du song nas smras pa /	
lha 'di ni rgyal srid kyi 'os ma lags so //	
rgyal pos smras pa /	
ci'i phyir /	
de rnams kyis smras pa /	
lha nyon mongs mal chen po gya nom pa spangs te /	
g-yang gzhi sa la bting nas mchis /	
nyal ba'i dman pa la mos pa gang lags pa de la rgyal srid stsal te cir rung /	
rgyal pos smras pa /	
shes ldan dag /	
shes rab can de de la rgyu zhig yod @156b bar 'gyur gyis khug cig /	
de rnams kyis de bkug pa dang /	
rgyal pos smras pa /	
kye bram ze'i khye'u khyod ci'i phyir mal chen po las babs te /	
g-yang gzhi sa la bting nas nyal /	
des ji ltar gyur pa rnams rgyal po la rig par byas nas /	
de smras pa /	
lha gnang bar mdzod cig dang rab tu 'byung ngo //	
rgyal pos smras pa /	
dam zhig bca' ste /	
gal te khyod rab tu byung nas khyod kyis yon	
tan gyi tshogs cung zad rtogs pa nga la brjod	
pa lta na gnang ngo //	
des de bzhin du bgyi'o zhes khas blangs so //	
de nas des zhi ba'i phyogs su song nas mkhan	
po dang slob dpon med par rang byang chub rtogs	
par byas na / rang sangs rgyas des bsams pa /	
bdag gis rgyal po de la sngon khas blangs pas song la /	
khas blangs pa de rig par bya'o zhes de rgyal	
po'i drung du song nas steng gi nam mkha' la	
mngon par 'phags te /	
'bar ba dang gsal ba dang /	
char 'bebs pa dang /	
glog 'byin pa'i cho 'phrul dag bya bar brtsams so //	
rgyal pos de'i rkang pa gnyis la gtugs te tshigs su bcad pas smras pa /	
dge ba ci zhig btsal phyir rab byung ba'i //	
bram ze'i khye'u yis rnyed pa legs rnyed de //	
cung zad las kyi rnam smin bskyed pa yi //	
nyer 'gros khyad par chen po 'dir rtogs ltos; ;rgyal	
po tshangs sbyin gyi skra mkhan gangg'a skyong zhes bya	
ba zhig yod pa de /	
des mdzes dgas tshigs su bcad pas smras pa 'dzin du bcug nas smras pa /	
gangg'a skyong nga la tshigs su bcad pa de @157a *//	
yang dang yang du dran par gyis shig /	
skra mkhan gangg'a skyong rang gi bzo la shin tu	
byang ba yin pas de gang gi tshe rgyal po	
tshangs sbyin gyi kha spu 'chos pa de'i tshe gnyid	
log par 'gyur zhing se gol gyis sad par byas	
te / sad nas kyang gangg'a skyong nga la mchog	
gang 'dod pa gsol cig ces mchog sbyin par byed	
pa na des smras pa /	
lha gsol ba zhig mchis so //	
gang gi tshe gangg'a skyong gis rgyal po la tshigs su bcad pa dran par byed pa de'i tshe /	
rgyal po 'dod pa'i gtam la sems kyang mi 'gro na /	
'dod pa zhen cing spyod pa lta smos kyang ci dgos te /	
btsun mo la lta bar yang mi byed do //	
btsun mo rnams nyon mongs pas myos shing zhen nas gangg'a skyong la smras pa /	
zhang po gang gi tshe khyod la lhas mchog sbyin par mdzad pa de'i tshe /	
lhas gal te bdag la dgyes na /	
tshigs su bcad pa 'di'i don rgyas par bshad du gsol zhes gsol cig /	
rgyal pos tshigs su bcad pa de'i don rgyas par rnam par bkrol ba dang /	
de skyo ba skyes nas rkang pa la gtugs te smras pa /	
lha bdag gis bsnyen bkur bgyis lags kyis /	
khyim nas khyim ma mchis par rab tu 'byung ngo //	
rgyal pos smras pa /	
gal te rab tu byung nas yon tan gyi tshigs	
cung zad thob na nga la rig par byos shig	
/ des smras pa /	
lha bka' bzhin 'tshal /	
snyan du gsol bar bgyi'o //	
de drang srong rnams kyi nang du song ste rab tu byung ste /	
des mngon par shes pa lnga mngon @157b sum du byas so //	
de 'di snyam du sems te /	
bdag gis rgyal po tshangs sbyin la sngon khas blangs	
kyis song la khas blangs pa de rig par bya'o	
snyam nas / de rgyal po tshangs sbyin gang na ba der song ste phyin nas /	
steng gi nam mkha' la mngon par 'phags te /	
'bar ba dang /	
gsal ba dang /	
char 'bebs pa dang /	
glog 'byin pa'i cho 'phrul dag bya bar brtsams so //	
so so'i skye bo ni rdzu 'phrul la myur du	
sems gtod pa yin pas des rkang pa la gtugs	
te smras pa / 'phags pa khyod kyis yon tan gyi tshogs 'di lta bu rtogs sam /	
rtogs so //	
rgyal po tshangs sbyin gyis drang srong gangg'a skyong gi rkang pa la gtugs pa na /	
sa rnam pa drug tu g-yos par gyur to //	
yang de'i mas tshigs su bcad de smras pa /	
tshangs sbyin blo dang ldan pa po //	
'di ru 'dreg mkhan lag ca dag /	
bzhag nas rab tu byung 'di la; ;lha khyod 'dud pa'i tshul ma yin //	
rgyal po tshangs sbyin gyi mas khong du chud par bya ba'i phyir tshigs su bcad pa smras pa /	
'di ltar thub pa'i bslab pa'i gzhi rnams la //	
des ni dka' spyad 'di dag spyad lags te //	
blo rgya chen por gyur pa gang lags pa //	
gangg'a skyong la chung zad ma gsungs shig /	
dka' thub zil gyis sdig pa thams cad mnan //	
dka' thub zil gyis 'jig rten thams cad mnan //	
dka' thub zil gyis 'dreg mkhan snod bcom ste //	
dka' thub 'bar la cung zad ma gsung shig //	
dge slong dag ji snyam du sems /	
de'i tshe de'i dus kyi rgyal po tshangs sbyin zhes	
bya bar gyur pa gang yin pa de bzang ldan	
'di @158a *// nyid yin no //	
drang srong gangg'a skyong zhes bya ba gang yin pa de ni /	
nye bar 'khor 'di nyid yin te /	
de na yang sh'akya'i rgyal po bzang ldan tshangs sbyin du gyur pa na /	
nye bar 'khor drang srong gangg'a skyong zhes bya bar gyur pa la phyag byas pa na /	
sa rnam pa drug tu g-yos par gyur to //	
da ltar yang bzang ldan gyis nye bar 'khor rab	
tu byung ba la phyag byas pa na sa rnam	
pa drug tu g-yos par gyur to; ;sdom la /	
ko'u din+ya dang ril ba'i dbyibs //	
thams cad sgrol nor shing rta dang //	
gdugs dang srin bu ki ta ka /	
byams pa'i dril sgrogs bcug pa dang //	
dga' skyong la du btung ba dang //	
snum 'khur gnas 'jog sbrang rtsi can //	
'dul ba 'dzin mchog bgrang pa'o //	
gang gi tshe /	
tshe dang ldan pa kun shes ko'u din+ya sa nyon	
mongs pa thams cad spangs te dgra bcom pa mngon	
sum du byas nas /	
bcom ldan 'das kyis kyang snam sbyar gyi rgyal mtshan	
thogs pa rnams kyi mchog tu bstan pa de'i tshe	
/ dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa tshe dang ldan pa kun shes ko'u di n+yas las ci zhig bgyis na /	
des na bcom ldan 'das kyis snam sbyar gyi rgyal mtshan thogs pa rnams kyi mchog tu bstan lags /	
bcom ldan 'das kyis bka' stsal pa /	
dge slong dag /	
dge slong kun shes ko'u di n+ya 'di nyid kyis las tshogs rnyed pa rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba'i las dag @158b byas shing bsags pas /	
dge slong ko'u din+ya 'di nyid kyi las byas shing	
bsags pa dag gzhan su zhig gis so sor myong	
bar 'gyur / dge slong dag las byas shing bsags pa ni /	
phyi rol gyi sa'i khams la rnam par smin par mi 'gyur /	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar las dge ba dang /	
mi dge ba byas shing bsags pa dag ni zin pa'i phung po dang /	
khams dang /	
skye mched rnams la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag sngon byung ba bskal pa bzang po	
'di nyid la skye dgu rnams kyi tshe lo nyi	
khri thub pa na /	
'jig rten du yang dag par rdzogs pa'i sangs rgyas rig pa dang zhabs su ldan pa /	
bde bar gshegs pa /	
'jig rten mkhyen pa skyes bu 'dul ba'i kha lo sgyur ba /	
bla na med pa lha dang /	
mi rnams kyi ston pa sangs rgyas bcom ldan 'das 'od srung zhes bya ba byung ste /	
de grong khyer w'a ra n'a sir nye bar brten nas /	
ri bo ril ba'i dbyibs zhes bya ba la bzhugs so //	
ci tsam dus gzhan zhig na /	
yang dag par rdzogs pa'i sangs rgyas 'od srung snga dro na bza' sham thabs mnabs /	
chos gos dang lhung bzed bsnams te /	
w'a ra n'a sir bsod snyoms la zhugs pa dang /	
dga' 'dun lnga brgya tsam dong ba'i dga' 'dun de	
rnams kyis sangs rgyas bcom ldan 'das skyes bu chen	
po'i mtshan sum cu rtsa gnyis kyis kun nas brgyan	
pa / @159a *//	
sku dpe byad bzang po brgyad cus mdzes par byas pa /	
'od 'dom gang gis brgyan pa /	
'od zer nyi ma stong pas lhag pa'i 'od can /	
rin po che'i ri bo 'gro ba ltar kun nas mdzes par mthong ngo //	
mthong ma thag tu dad pa skyes nas gros bya bar brtsams pa /	
shes ldan dag bdag cag 'di las rab tu 'byung	
bar bya'o zhes de rnams kyis de ltar gros byas	
pa las / kha cig ni rgya mtsho chen por zhugs so /	
kha cig ni yul gyi mthar dong ngo /	
kha cig ni shi ba'i chos dang ldan par gyur te /	
skye bo bcu drug cig lus pa de rnams ri bo ril ba'i dbyibs la dong nas /	
yang dag par rdzogs pa'i sangs rgyas 'od srung las rab tu byung ste /	
de rnams de ni bsam gtan dang /	
klog pa dang /	
rnal 'byor gyis gnas so //	
ji tsam dus gzhan zhig na yang dag par rdzogs	
pa'i sangs rgyas 'od srung gis sangs rgyas kyi mdzad	
pa mtha' dag mdzad nas shing zad pa'i me bzhin	
du drang srong smra ba'i ri dvags kyi nags su	
phung po lhag ma med pa'i mya ngan las 'das	
pa'i dbyings su yongs su mya ngan las 'das so	
// de rnams la lha rnams kyis smras pa /	
shes ldan dag yang dag par rdzogs pa'i sangs rgyas 'od srung yongs su mya ngan las 'das te /	
de yongs su mya ngan las 'das nas de ring du zhag bdun lon te /	
de'i bstan pa yang nub na khyed cag 'bras bu	
med pa'i sbun pa 'dru zhing 'dug ste ci rung	
zhes byas pa thos nas /	
bya ba ma byas pa'i sdug bsngal chen pos @159b gdungs so //	
de nas lnga ni thos ma thag tu ri bo ril ba'i dbyibs las babs nas /	
w'a ra n'a sir zhugs so //	
drug gis ni de nyid du yid byung bas brtson	
'grus brtsams nas rang byang chub mngon sum du byas	
so // phyi nas lnga yang babs nas w'a ra n'a si nyid du 'jug par brtsams pa na /	
ji tsam na shing rtas 'tsho ba'i tshong pa dag 'gro ba na /	
shing rtas 'tsho ba gcig gis glang dag nyam chung	
bzhin du de dag la; des lcag gzer bu can	
gyis yang nas yang du bzhus te /	
de rnams nyam chung bas shi la thug cing 'gro	
mi nus bzhin du shing rtas 'tsho ba'i tshong ba'i	
sna la 'gro ba dang /	
de la dge slong de rnams kyis smras pa /	
kye shing rtas 'tsho ba khyod kyi glang nyam chung	
ba 'di rnams la lcag gzer bu can gyis yang	
nas yang du bzhus te cir rung /	
gal te 'gro mi nus na dal bus 'gror chug la /	
phyi nas song ngo cog /	
des smras pa /	
bdag sna la shing rtas 'tsho ba'i tshong pa dang	
lhan cig mchi mi nus zhes gal te bdag phyi	
nas chas na gdon mi za bar shing rtas 'tsho	
ba'i tshong pa 'dis bdag bor nas dong bar 'gyur	
ro // de rnams kyis shing rtas 'tsho ba de las zur bzung nas mi dga' ste /	
gcig la gcig smras pa /	
shes ldan dag yang dag par rdzogs pa'i sangs rgyas	
'od srung yongs su mya ngan las 'das te bdag	
cag lus na / 'dis kyang bdag cag la bskul ma btab kyis /	
ma la bdag cag gis brtson 'grus brtsams par bya'o zhes smras nas /	
tshigs su bcad de smras pa /	
thub @160a *//	
pa chen po 'od srung gi /	
gal te chos ni nub gyur kyang //	
yang dag sangs rgyas kyis bshad pa'i //	
brtson 'grus 'dor bar mi bya'o //	
bdag cag gi ni zag pa yang //	
gal te zad par ma gyur na //	
sh'akya sengge skyob pa yi //	
nyan thos mchog tu 'gyur bar bya //	
de rnams w'a ra n'a sir zhugs nas /	
bsod snyoms spyad de /	
slar yang ri bo ril ba'i dbyibs la dong nas /	
bsam gtan dang /	
klog pa dang /	
rnal 'byor gyis gnas pa na de rnams las bzhi shi'o //	
gcig cig lus pa de mi dga' ba skyes shing	
yid byung bas ched du brjod pas ched du brjod	
pa / ri bo ril ba'i dbyibs gang yin pa	
'di nyid la bdag gis yang dag par rdzogs pa'i	
sangs rgyas 'od srung la bsnyen bkur byas la /	
de'i dge slong nyi khri yang mthong nad bdag 'ba'	
zhig 'dzam bu'i gling mtha' dag na snam sbyar gyi	
rgyal mtshan 'dzin pa lta zhig snyam na /	
des smon lam gdab par brtsams pa /	
'di ltar bdag gis yang dag par rdzogs pa'i sangs	
rgyas bcom ldan 'das 'od srung las 'di srid du	
tshangs par spyod pa spyad na yon tan gyi tshogs	
cung zad kyang ma rtogs kyis /	
dge ba'i rtsa ba 'dis bdag yang dag par rdzogs	
pa'i sangs rgyas 'od srung gis bram ze'i khye'u bla	
ma zhes bya ba gang yin pa de la bram	
ze'i khye'u khyod skye dgu rnams kyi tshe lo brgya	
thub pa na / de bzhin gshegs pa dgra bcom	
pa yang dag par rdzogs pa'i sangs rgyas sh'akya thub	
par 'gyur @160b ro zhes lung bstan pa de'i bstan	
pa la bdag rab tu byung nas der thog mar	
nyon mongs pa thams cad spangs te dgra bcom pa	
mngon sum du byas nas /	
bcom ldan 'das sh'akya thub pa des bdag snam sbyar	
gyi rgyal mtshan 'dzin pa rnams kyi mchog tu bstan	
par gyur cig ces btab bo //	
dge slong dag ji snyam du sems /	
de'i tshe de'i dus kyi yang dag par rdzogs pa'i	
sangs rgyas bcom ldan 'das 'od srung yongs su mya	
ngan las 'das pa'i dge slong nyi khri yod pa	
las dge slong gcig lus pas 'dzam bu'i gling mtha'	
dag na snam spyar gyi rgyal mtshan bzung ste ri	
bo ril ba'i dbyibs gang na ba der song nas	
smon lam btab pa gang yin pa de ni /	
dge slong kun shes ko'u di n+ya 'di nyid yin te /	
de'i smon lam gyi dbang gis da ltar yang bcom	
ldan 'das kyis snam sbyar gyi rgyal mtshan 'dzin pa'i	
mchog tu bstan to //	
dge slong dag de lta bas na las gcig tu	
gnag pa rnams kyi rnam par smin pa ni gcig	
tu gnag pa yin la /	
gcig tu dkar ba rnams kyi rnam par smin pa ni gcig tu dkar pa yin /	
'dren ma rnams kyi ni 'dren ma yin pas /	
dge slong dag de lta bas na las gcig tu gnag pa dang /	
'dren ma rnams ni spangs la las gcig tu dkar pa rnams la brtsal bar bya ste /	
dge slong dag khyed kyis de lta bu la bslab par bya'o //	
gang gi tshe bcom ldan 'das kyis tshe dang ldan	
pa ko'u di n+ya la chos bshad nas yang dag	
yang du rmed par mdzad de /	
ko'u di n+ya khyod kyis chos kun shes sam /	
bcom ldan 'das /	
kun @161a *//	
'tshal lags so //	
ko'u di n+ya khyod kyis chos kun shes sam /	
bde bar gshegs pa /	
kun 'tshal lags so zhes gsol pa de'i tshe /	
dge slong rnams the tshom skyes te the tshom thams cad gcod pa /	
sangs rgyas bcom ldan 'das la zhus pa /	
btsun pa tshe dang ldan pa kun shes ko'u di n+yas las ci zhig bgyis na /	
des na bcom ldan 'das kyis chos bshad nas yang dang yang du rmed pa mdzad de /	
ko'u di n+ya khyod kyis chos kun shes sam /	
bcom ldan 'das kun 'tshal lags so //	
ko'u di n+ya khyod kyis chos kun shes sam /	
bde bar gshegs pa kun 'tshal lags so //	
zhes gsol lags /	
bcom ldan 'das kyis bka' stsal pa /	
dge slong dag dge slong ko'u di n+ya 'di nyid kyis las byas shing bsags pa /	
tshogs rnyed pa zhes bya ba nas /	
lus can dag la 'bras bur 'gyur zhes bya ba'i bar gong ma bzhin du'o //	
dge slong dag sngon byung ba grong khyer w'a ra	
n'a sir rgyal po tshangs sbyin zhes bya ba 'byor	
pa dang / rgyas pa dang /	
bde ba dang /	
lo legs pa /	
skye bo dang mi mang pos rab tu gang ba na /	
rgyal srid byed du 'jug go /	
de dus gzhan zhig na /	
btsun mo dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa na btsun mo sems can dang ldan par gyur to //	
de zla ba brgyad dam dgu lon pa na khye'u gzugs bzang zhing /	
mdzes pa blta na sdug @161b pa /	
yan lag gi mchog thams cad dang ldan pa zhig btsas so //	
btsas nas de btsas pa'i btsas ston rgya cher byas nas /	
khye'u yi ming cir gdags zhes ming 'dogs par byed do //	
blon po rnams kyis smras pa /	
lha yul dbus kyi yul chos kyis ni gzugs bzang zhing mdzes pa dang /	
blta na sdug pa lags na /	
des mdzes dga' zhes 'dogs lags la /	
khye'u 'di yang gzugs bzang zhing mdzes la blta na	
sdug cing yul ka shi'i rgyal po'i sras kyang lags	
pas / khye'u yi ming ka shi mdzes dga' zhes	
bgyi bar gdags so zhes de'i ming ka shi mdzes	
dga' zhes bya bar btags so //	
khye'u ka shi mdzes dga' ma ma brgyad po pang na 'tsho ba'i ma ma gnyis dang /	
nu ma bsnun pa'i ma ma gnyis dang /	
dri ma 'phyi ba'i ma ma gnyis dang /	
rtsed grogs kyi ma ma gnyis te /	
ma ma brgyad la rjes su gtad nas /	
de ma ma brgyad kyis 'o ma dang /	
zho dang /	
mar dang /	
zhun mar dang /	
mar gyi snying po dang /	
gzhan yang yo byad kyi bye brag gtso bo gtso bo dag gis sring bar byed /	
skyed par byed cing rdzing na gnas pa'i padma bzhin du myur du skyed par byed do //	
yang rgyal po rtse bar byed /	
dga' bar byed /	
dga' mgur spyod par byed pa na btsun mo sems can dang ldan par gyur te /	
de zla ba brgyad dam dgu lon pa na khye'u zhig btsas te /	
gang gi nyi ma la btsas pa de nyid kyi	
nyi ma la w'a ra n'a sir yul mi dang	
grong mi 'thab mo chen po byung ngo //	
de btsas pa'i btsas ston rgya cher byas nas /	
khye'u yi ming cir gdags zhes ming 'dogs @162a *//	
par byed do //	
btsun mo'i tshogs kyis smras pa /	
lha 'di btsas pa na w'a ra n'a sir grong	
mi dang yul mi rnams 'thab mo chen po byung	
bas / de'i slad du khye'u yi ming 'thab mo skyes su gdags so zhes btags so //	
rgyal po tshangs sbyin ni chos dang chos ma yin pas rgyal srid byed du 'jug ste /	
gzhon nu ka shi mdzes dgas pha chos dang chos	
ma yin pas rgyal srid byed du 'jug pa mthong	
ngo; ;mthong nas kyang de 'di snyam du sems te	
/ bdag kyang yab 'das na rgyal por 'gyur zhing	
bdag gis kyang chos dang chos ma yin pas rgyal	
srid byed du bcug nas dmyal bar gzhol bar 'gyur	
gyis; ma la bdag khyim nas khyim med par rab	
tu 'byung bar bya'o snyam nas /	
de pha'i drung du song ste rkang pa la gtugs te smras pa /	
yab gnang bar mdzad du gsol /	
bdag khyim nas khyim ma mchis par rab tu 'byung lags so //	
des smras pa /	
bu gang gi don du mchod sbyin mchod par byed /	
sbyin sreg sreg par byed /	
dka' thub kyis gdung bar byed pa'i rgyal srid khyod	
kyi lag tu 'ongs na ci'i phyir rgyal srid spangs	
te rab tu 'byung /	
des tshigs su bcad pas smras pa /	
nags na shing shun rtsva gyon zhing //	
rtsa ba 'bras bu 'cha' ba dang //	
ri dvags gdug pa rnams dang ni //	
lhan cig gnas pa mchog lags kyi //	
'jig rten pha rol 'jig byed pa'i //	
mkhas pas rgyal srid slad du ni //	
gsod dang bcings dang brdeg pa dag /	
bgyid pa de ltar ma @162b lags so //	
rgyal pos smras pa /	
gzhon nu shes par gyis shig /	
khyod ni nga'i bu gcig pa sdug pa yid du 'ong ba /	
bzod pa mi mthun pa med pa yin te /	
nga shi bar gyur na mi 'dod bzhin du khyod dang 'bral grang /	
gson bzhin du lta ga la btang /	
gzhon nu ka shi mdzes dgas smras pa /	
yab gal te gnang na de lta na legs /	
gal te mi gnang na 'tshal ma yang mi 'tshal /	
phyag kyang mi 'tshal lo //	
de nas gzhon nu ka shi mdzes dgas nyi ma gcig kyang zan bcad par byas pa nas /	
gnyis dang gsum dang drug gi bar du zan bcad par byas so //	
de nas rgyal po tshangs sbyin gyis gzhon nu ka shi mdzes dga' la 'di skad ces smras so //	
bu gzhon nu shes par gyis shig /	
tshangs par spyod pa spyad dka'o //	
rab tu dben par bya dka'o //	
gcig pu nyid la mngon par dga' bar bya dka'o //	
gnas mal dgon pa nags khrod ri drung dang /	
bas mtha' dag tu gnas pa mnags dka'o //	
gcig pu dgon par gnas pa yang sdug bsngal lo //	
khyod kyis ji srid 'tsho'i bar du ri dvags gdug	
pa rnams dang lhan cig gnas par bya dgos so	
// khyod kyis ji srid 'tsho'i bar du gzhan gyis byin pas 'tsho bar bya dgos so //	
khyod kyis ji srid 'tsho'i bar du mi'i 'dod pa dag las dben par bya dgos so //	
khyod kyis ji srid 'tsho'i bar du mi'i dga' ba dang /	
rtsed mo dag las dben par bya dgos so //	
bu gzhon nu khyod tshur shog /	
'di nyid du 'dug la rgyal tshab byos te /	
@163a *// 'dod pa dag la yang spyod cig /	
sbyin pa dag kyang byin cig /	
bsod nams kyang byos shig /	
de skad ces smras kyang /	
gzhon nu ka shi mdzes dga' cang mi smra bar 'dug go ;de nas rgyal po tshangs sbyin gyis /	
btsun mo dang /	
blon po dang /	
mdun na 'don la bsgo ba /	
shes ldan dag re zhig gzhon nu slong zhig /	
lha bka' bzhin 'tshal zhes btsun mo dang /	
blon po dang /	
mdun na 'don rnams gzhon nu ka shi mdzes dga'	
gang na ba der dong ste lhags nas gzhon nu	
ka shi mdzes dga' la 'di skad ces smras so	
// sras gzhon nu mkhyen par mdzod cig ;khyod ni	
shin tu gzhon pa bde ba bzhed pas sdug bsngal	
// mi mkhyen te / tshangs par spyod pa spyad dka'o //	
rab tu dben par bgyid dka'o //	
gcig pu nyid la mngon par dga' bar bgyi dka'o //	
gnas mal dgon pa nags khrod ri drung dang /	
bas mtha' dag tu gnas pa mnags par dka'o //	
gcig pu dgon par gnas pa yang sdug bsngal lo //	
khyod kyis ji srid 'tsho'i bar du ri dvags gdug	
pa dag dang lhan cig gnas par bgyi 'tshal lo	
// khyod kyis ji srid 'tsho'i bar du gzhan gyis byin pas 'tsho bar bgyi 'tshal lo //	
khyod kyis ji srid 'tsho'i bar du mi'i 'dod pa dag las dben par bgyi 'tshal lo //	
khyod kyis ji srid 'tsho'i bar du mi'i dga' ba'i rtsed mo rnams las dben par bgyi 'tshal lo //	
sras gzhon nu khyod tshur spyon /	
'di nyid du bzhugs la rgyal @163b tshab mdzad de /	
'dod pa rnams la yang yongs su spyod cig /	
sbyin pa dag kyang stsol cig /	
bsod nams dag kyang gyis shig /	
ces de skad smras pa na /	
gzhon nu ka shi mdzes dga' cang mi smra bar 'dug go ;de nas rgyal po tshangs sbyin gyis /	
gzhon nu ka shi mdzes dga' dang lhan cig rdul	
khrod na rtse rtse ba'i blon po'i bu rnams dang	
/ mdun na 'don gyi bu rnams dang /	
gzhan yang gzhon nu rnams la bsgo ba /	
bzhon nu dag tshur re zhig gzhon nu ka shi mdzes dga' slong zhig /	
de nas blon po'i bu rnams dang /	
mdun na 'don gyi bu rnams dang /	
gzhon nu rnams kyis rgyal po tshangs sbyin las mnyan	
nas; gzhon nu ka shi mdzes dga' gang na ba	
der dong ste lhags nas /	
gzhon nu ka shi mdzes dga' la 'di skad ces smras so //	
gzhon nu des pa mkhyen par mdzod cig /	
khyod ni shin tu gzhon pa bde ba bzhed pas	
sdug bsngal mi mkhyen te tshangs par spyod par spyad	
dka'o // rab tu dben par bgyi dka'o //	
gcig pu nyid la mngon par dga' bar dka'o //	
gnas mal dgon pa nags khrod ri drung dang bas mtha' dag tu gnas par mnags par dka'o //	
gcig pu dgon par gnas pa yang sdug bsngal lo //	
khyod kyis ji srid 'tsho'i bar du ri dvags gdug	
pa dag dang lhan cig gnas par bgyi 'tshal lo	
// khyod kyis ji srid 'tsho'i bar du gzhan gyis byin pas 'tsho bar bgyi 'tshal lo //	
khyod kyis ji srid 'tsho'i bar du mi'i 'dod pa dag las dben par bgyi 'tshal lo //	
khyod kyis ji srid 'tsho'i bar du mi'i @164a *//	
dga' ba'i rtsed mo dag las dben par bgyi 'tshal lo //	
sras gzhon nu khyod tshur spyon 'di nyid du bzhugs la rgyal tshab mdzod de /	
'dod pa dag la yang yongs su spyod cig ;sbyin pa dag kyang stsol cig /	
bsod nams dag kyang gyis shig /	
ces de skad smras na /	
gzhon nu ka shi mdzes dga' cang mi smra bar 'dug go /	
de nas blon po'i bu rnams dang /	
gzhon nu rnams rgyal po tshangs sbyin gang na ba	
der song ste phyin nas rgyal po tshangs sbyin la	
'di skad ces smras so //	
lha mkhyen par mdzod cig /	
gzhon nu des pa ka shi mdzes dga' gum na ci rung /	
'di ltar rab tu byung ba ni mkhas pa rnams kyis bsngags pa lags te /	
gal te de la mngon par dga' bar gyur na gson por de la gzigs par 'gyur ro //	
gal te mngon par dga' bar ma gyur te /	
slar yang drang srong rnams las log par gyur na /	
bu'i gnas ni pha dang ma ma lags pa gzhan gang du mchi bar 'gyur /	
rgyal po tshangs sbyin gyis smras pa /	
gzhon nu dag gal te de lta na gnang bar bya'o //	
de nas blon po'i bu rnams dang /	
mdun na 'don gyi bu rnams dang /	
gzhon nu rnams gzhon nu ka shi mdzes dga' gang	
na ba der song ste phyin nas gzhon nu ka	
shi mdzes dga' la 'di skad ces smras so //	
gzhon nu des pa mkhyen par mdzod cig /	
rab tu 'byung bar gnang ste /	
gzhon nu da ni de'i dus mkhyen par mdzod cig /	
de nas gzhon nu ka shi mdzes dga' bcud kyi khu @164b bas rim gyis lus kyi mthu dang /	
stobs dang /	
brtson 'grus bskyed de /	
w'a ra n'a si nas byung nas drang srong rnams kyi nang du rab tu byung ngo //	
des brtsan pa dang 'bad pa dang /	
brtsal ba byas pas 'dod pa rnams las 'dod chags dang bral bar byas nas /	
byams pa'i ting nge 'dzin thob ste /	
de shin tu sems can rnams la brtse ba dang ldan par gyur nas /	
de'i byams pa des na ri dvags gdug pa rnams kyang bsti gnas su 'dris par gyur te /	
gnod par mi byed pas de'i ming bzod pa smra	
ba bzod pa smra ba zhes bya bar gyur to	
// ji tsam dus gzhan zhig na rgyal po tshangs	
sbyin shi nas 'thab mo skyes rgyal srid la bzhag	
// ste / de chos dang chos ma yin pas rgyal srid byed du 'jug go /	
drang srong bzod pa smra bas smras pa /	
mkhan po bdag gis lus ni kha zas dang btung bas skyes pas /	
dgon pa'i sman gyis 'tsho bar rngo mi thog gis grong mthar gnas su mchi lags so //	
des smras pa /	
bu grong ngam dgon par gnas kyang rung ste /	
drang srong rnams ni dbang po rnams srung bar byed	
kyis song la w'a ra n'a si'i nye 'khor du	
song nas lo ma dang /	
'dab ma'i spyil po byos la gnas par gyis shig /	
de mkhan po las lung thob nas w'a ra n'a	
sir song ste zhi ba'i gnas btsal ba'i phyir phan	
tshun du rgyu zhing rim gyis pha'i skyed mos tshal	
du song ste / des der btsal ba las zhi ba'i phyogs shig mthong nas /	
de de na gnas so //	
ji tsam dus gzhan zhig na rgyal po 'thab mo	
skyes so ga'i dus la bab pa na nags tshang	
tshing me tog gi @165a *//	
shing rnams kha 'bus shing /	
ngang pa dang /	
khrung khrung dang /	
rma bya dang /	
ne tso dang /	
ri skegs dang /	
khu byug dang /	
shang shang te'u rnams kyang skad 'byin pa'i skyed mos	
tshal gyi sa gzhir btsun mo dang lhan cig dong	
nas des skyed mos tshal der bde ba nyams su	
myong bas dub par gyur te /	
gnyid log pa dang /	
bud med ni me tog dang /	
'bras bu la dga' ba yin pas skyed mos tshal	
de nyid nas phan tshun du rgyu bar brtsams pa	
las / ci tsam na drang srong bzod pa smra	
bar spyod lam zhi bas mtha' gcig na 'dug pa	
las / mthong ngo // mthong nas kyang bla mar bya ba'i sems bskyed nas /	
drang srong de la phyag byas te bskor nas 'khod do //	
drang srong bzod pa smra bas bud med ma rnams	
mthong nas lhag par spyod lam zhi bas chos bshad	
par brtsams so; ;ji tsam na rgyal po 'thab mo	
skyes gnyid kyi snyoms pas dub pa las sangs pa	
na / btsun mo'i 'khor gyi bud med ma mthong nas /	
des ral gri blangs te btsun mo'i bud med rnams btsal bar brtsams pa dang /	
ci tsam na drang srong bzod pa smra ba bskor nas 'khod pa mthong ngo //	
mthong nas kyang phrag dog bskyed de /	
bdag nyid khros pa'i kun nas dkris pa'i rang bzhin gyis drang srong de'i drung du song ba dang /	
btsun mo'i tshogs kyis de khros pa'i gnas skabs mthong nas skrag ste byer ro //	
rgyal po snyems pa can gyis bzod pa smra ba la smras pa /	
kye nang rje khyod su zhig /	
des @165b smras pa /	
bzod pa smra ba'o //	
rgyal po 'thab mo skyes kyis smras pa /	
kho bo 'khrugs pa la yang bzod pa smra bar bdag nyid khas 'che ba yin nam /	
da ni khyod bzod pa smra ba yin nam ma	
yin shes par bya'o zhes des de'i lag pa gnyis	
bcad nas / yang dris pa khyod su yin /	
des smras pa /	
bzod pa smra ba'o //	
des de'i rkang pa bcad cing yan lag dang /	
nying lag rnams kyang bcad pa dang /	
des tshigs su bcad pas smras pa /	
gal te bdag gi lus la ni //	
til 'bru tsam du gtub pa yi //	
lus ni phye ma brgyar gtubs nas //	
sa la gtor kyang bzod mi spong //	
gang phyir bdag gis byams dge ba'i //	
sems ni rtag tu goms byas pas //	
bu sdug lta bu'i skye bo la //	
bzod pa de gtong spro ba med //	
ces tshigs su bcad pa'i dbyangs de lta bus tshor	
ba bsal nas smon lam gdab par brtsams pa; ji	
ltar rgyal po 'di nyid nyon mongs pa la zhen	
pa'i blos bdag la yang dang yang du rmas nas	
yan lag dang nying lag rnams gtubs pa de bzhin	
du / bdag bzod pa dang /	
des pa dang /	
lhan cig par gyur pa'i dge ba'i rtsa ba 'dis	
bdag nyid kyis nyon mongs pa'i tshogs rnams bcom nas	
/ bla na med pa yang dag par rdzogs pa'i	
byang chub mngon par rdzogs par sangs rgyas pa na	
/ / de la shes rab kyi ral gris yang	
dang yang du rmed cing thog mar de'i nyon mongs	
pa gcod par gyur cig ces btab bo //	
de nas bzod pa smra ba la mngon par dad pa'i lha gang yin pas bsams pa /	
rgyal po sdig @166a *//	
can 'dis drang srong 'di nyes pa med cing gnod	
pa ma byas par rkang pa dang lag pa phral	
te bor gyis / ci nas kyang bdag gis 'di	
la gnod par bya'o snyam du rig nas khro ba	
drag po'i kun nas dkris pas bzod pa smra ba'i	
mdun du 'dug ste /	
tshigs su bcad pas smras pa /	
'thab skyes bu dang bu mor bcas //	
gnyen gyi tshogs bcas grong khyer dang //	
ljongs bcas 'jig rten 'tsho ba kun //	
thal par bgyi yis bka' stsol cig /	
des slar tshigs su bcad de smras pa /	
gang gis bdag lus lag pa rkang pa dang //	
sna la phral nas ma rung byas gyur pa //	
de la'ang sdig pa cung zad mi 'dod na //	
nyes med 'gro ba rnams la smos ci dgos //	
de nas w'a ra n'a sa'i lha gang yin pa des yams kyi nad dang byi ba dang /	
bye ba dang /	
ne tso rnams btang zhing lhas char ma phab pas /	
skye bo'i tshogs shi bar gyur to //	
rgyal pos ltas mkhan rnams bkug nas smras pa /	
shes ldan dag ci'i phyir lha char mi 'bebs shing /	
byi ba dang /	
bye ba dang /	
ne tso rnams rab tu mang por gyur la skye bo'i tshogs kyang shi bar gyur /	
de rnams kyis smras pa /	
lha drang srong bzod pa smra ba la mngon par	
dad pa'i lha gang lags pa'i lha de rab tu	
'khrugs te / de 'khrugs pas des yams kyi nad 'di btang lags so //	
rgyal pos smras pa /	
shes ldan dag de la ji ltar bsgrub par bya /	
ltas mkhan rnams kyis smras pa /	
@166b lha gtor ma dang me tog phreng dang /	
yo byad rnams kyis lha rab tu 'khrugs pa mnyes par 'gyur bas /	
gtor ma dang /	
me tog phreng dang /	
yo byad rnams sbyar la lha dang /	
drang srong de la yang bzod pa gsol bar bgyi'o //	
de nas rgyal pos w'a ra n'a sir dril sgrogs su bcug pa /	
grong khyer w'a ra n'a sir gnas pa'i shes ldan dag nyon cig /	
skyed mos tshal na gnas pa'i lha drang srong bzod	
pa smra ba la mngon par dad pa des yams	
kyi nad btang zhing /	
des char mi 'bebs pa dang /	
byi ba dang /	
bye ba dang /	
ne tso rnams rab tu mang por byas te /	
skye bo'i tshogs kyang shi bar gyur gyis yams kyi	
nad de nye bar zhi ba'i phyir khyed cag sang	
gtor ma dang / me tog phreng dang /	
yo byad rnams dang chas te /	
skyed mos tshal der deng la de la mchod pa byos shig /	
skye bo'i tshogs kyis de nyid kyi nub mo nas gtor ma dang /	
me tog phreng dang /	
yo byad rnams sta gon byas te /	
skyed mos tshal der rgyal po dang /	
btsun mo dang lhan cig tu dong ngo //	
de nas skye bo'i tshogs chen pos lha de la brten nas /	
dge sbyong dang /	
bram ze dang /	
bkren pa dang /	
phongs pa rnams la sbyin pa dag byin nas /	
lha'i gnas su mchod pa chen po byas te /	
lha de la yang bzod par gsol to //	
de nas rgyal po drang srong bzod pa smra ba'i	
drung du song nas rkang pa la gtugs te bzod	
par gsol bar brtsams pa /	
drang srong chen po bdag gis yul zhig la lhag par zhen @167a *//	
bas khro bo'i kun nas dkris pa'i blo gros kyis	
khyod la gnod pa bgyis pa bzod pa gsol lo	
// bzod pa smra bas smras pa /	
rgyal po chen po bzod do //	
sus 'tshal /	
des tshigs su bcad pas smras pa /	
lus la mtshon gyis 'debs pa na'ang //	
bdag ni sems can kun la byams //	
gal te khyod yid mi ches na //	
bdag gis khrag 'dzag pa la ltos //	
de'i khrag 'o ma'i thigs par 'dzag pa'i cho 'phrul	
rgyal po sdig pa'i las byed pa de la bstan	
na / 'on kyang yid ches par ma gyur nas /	
des yang smras pa /	
drang srong chen po bzod par gsol lo //	
rgyal po chen po bzod do //	
sus 'tshal /	
de nas byang chub sems dpas yan lag dang /	
nying lag gtubs pa rnams gnas ji lta ba bzhin	
du bzhag nas bden pa gsol ba'i phyir tshigs su	
bcad de smras pa /	
rgyal po khyod kyis bdag gi lus //	
gtubs kyang shin tu phra ba yi //	
zhe sdang 'di ltar yod min na //	
bdag lus ji ltar sngon bzhin shog /	
des bden pa'i tshig gsol pas /	
lus sngon gyi ji lta ba bzhin du gyur to //	
de nas rgyal po ya mtshan gyis mig phye nas tshigs su bcad pas smras pa /	
kye ma chos la legs gnas pas //	
kye ma brtul zhugs 'di grub ste //	
lus la gtubs par byed pa na //	
khyod la mi dga' ci yang med //	
rgyal po 'thab mo skyes btsun mo dang /	
blon po dang /	
grong mi dang /	
yul mi dang bcas pas drang srong de'i rkang pa la mgo @167b pos phyag byas te dong ngo //	
dge slong dag ji snyam du sems /	
de'i tshe de'i dus kyi drang srong bzod pa smra	
ba gang yin pa de ni nga nyid yin no	
// rgyal po 'thab mo skyes gang yin pa de	
ni dge slong ko'u di n+ya 'di nyid yin te	
// / ngas de la byams pa'i sems bskyed cing	
smon lam du dge ba'i rtsa ba 'dis bdag gis	
de la yang nas yang du rmed cing nyon mongs	
pa gcod par gyur cig ces btab pa'i smon lam	
gang yin pa de'i dbang gis /	
da ltar yang de bzhin gshegs pas de la chos bshad nas yang nas yang du rmas so //	
dge slong dag de lta bas na las gcig tu	
gnag pa rnams kyi rnam par smin pa ni gcig	
tu gnag pa yin la zhes bya ba nas /	
dge slong dag khyed kyis de lta bu la bslab par bya'o //	
zhes bya ba'i bar du'o //	
gang gi tshe bcom ldan 'das kyis lha brgyad khri chos kyi ros yang dag par bsdus te /	
bden pa rnams la rab tu bkod pa de'i tshe dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa bcom ldan 'das kyis lha brgyad khri chos kyi ros yang dag par bsdus te /	
bden pa rnams la rab tu bkod pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das ba'i dus na yang ngas 'di rnams	
tshong pa brgyad khrir gyur pa na zang zing gis	
yang dag par bsdus nas /	
brtul zhugs lnga'i gzhi rnams la rab tu bkod pa de nyon cig /	
dge slong dag sngon byung ba na ded dpon @168a *//	
gnyis shig byung ste thams cad skyob dang legs grub ces bya ste /	
re re la yang tshong pa'i 'khor bzhi khri bzhi khri yod do //	
de la legs grub nges par 'byung ba la mngon par dga' nas /	
de drang srong rnams kyi nang du rab tu byung ste /	
des mtha' gcig tu brtson 'grus la gnas nas mkhan	
po dang slob dpon med par rang byang chub mngon	
sum du byas so //	
de'i tshong pa de rnams ded dpon ma mthong nas phan tshun du btsal bar brtsams pa na /	
gang gi tshe rnam pa thams cad du ma rnyed pa de'i tshe /	
ded dpon thams cad skyobs kyi drung du dong nas smras pa /	
ded dpon des ni bdag cag la ma bltas par mchis te /	
bdag cag gis btsal na yang ma rnyed na de la ji ltar bsgrub par bgyi /	
des smras pa /	
yi blong bar ma byed par 'khod cig dang /	
ded dpon de btsal lo //	
de nas ded dpon thams cad skyob tshong pa brgyad khris yongs su bskor nas /	
ded dpon legs grub skyed mos tshal dang 'dug gnas dang /	
dka' thub kyi nags su btsal bar brtsams pa na /	
des de mthong nas dris pa /	
khyod kyis ci'i phyir tshong pa rnams spangs te rab tu byung //	
bdag nyid chen po de dag ni lus kyi chos 'chad kyi /	
ngag gis ma yin pas ded dpon 'khor dang bcas pa de la 'bar ba dang /	
gsal ba dang /	
char 'bab pa dang /	
glog 'byin pa'i cho 'phrul gyis dad par byas so //	
des tshong pa brgyad khri po de zang zing gis bsdu bas bsdus nas smras pa /	
'di'i phyir bya ba byos shig /	
@168b 'di la bya ba byas na gdon mi za bar 'bras bu sbyin par 'gyur ro //	
de rnams kyis de la bya ba rnam pa du ma byas so //	
dge slong dag ji snyam du sems /	
de'i tshe de'i dus kyi ded dpon thams cad skyob gang yin pa de ni nga nyid yin no //	
tshong pa brgyad khri po gang yin pa de ni lha brgyad khri po 'di dag nyid yin te /	
de na yang ngas zang zing gis nye bar bsdus	
nas brtul zhugs lnga'i gzhi rnams la rab tu bkod	
do // 'di dag da ltar yang ngas chos kyi	
ros yang dag par bsdus nas bden pa rnams la	
rab tu bkod do //	
dge slong dag de lta bas na las gcig tu	
gnag pa rnams kyi rnam par smin pa ni gcig	
tu gnag pa yin la /	
gcig tu dkar ba rnams kyi rnam par smin pa ni gcig tu dkar ba yin /	
'dren ma rnams kyi ni 'dren ma yin pas zhes bya ba nas /	
dge slong khyod kyis de lta bu la bslab par bya'o //	
zhes bya ba'i bar du'o //	
gang gi tshe /	
bcom ldan 'das kyis lnga sde'i dge slong rnams 'khor ba'i 'brog dgon pa nas bton te /	
dbang po dang /	
stobs dang /	
byang chub kyi yan lag rin po che rnams bgo bsha' mdzad nas /	
dam pa'i chos kyi ros tshim par mdzad pa de'i tshe /	
dge slong rnams the tshom skyes te the tshom thams cad gcod pa /	
sangs rgyas bcom ldan 'das la zhus pa /	
btsun pa bcom ldan 'das kyis lnga sde'i dge slong rnams 'khor ba'i 'brog dgon pa nas bton te /	
dam pa'i chos kyi ros tshim par mdzad pa la gzigs //	
bcom ldan 'das kyis bka' stsal pa /	
dge slong @169a *//	
dag 'di ltar da ltar nga 'dod chags dang bral /	
zhe sdang dang bral /	
gti mug dang bral zhing /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams las yongs su grol nas thams cad mkhyen cing rnam pa thams cad mkhyen te /	
ye shes dang /	
shes bya thams cad la dbang brnyes nas /	
lnga sde'i dge slong rnams 'khor ba'i 'brog dgon pa nas bton te /	
dam pa'i chos kyi ros tshim par mdzad pa de la ngo mtshar ci zhig che /	
'das pa'i dus na nga 'dod chags dang bcas /	
zhe sdang dang bcas /	
gti mug dang bcas shing /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrugs pa rnams las yongs su ma grol te /	
ded dpon du gyur pa na /	
lnga po dag 'brog dgon pa'i lam du chu med	
pas srog dang bral ba'i sdug bsngal dog pa nyam	
nga ba thob pa na /	
lha rnams la bden pa gsol nas /	
dbang phyug chen pos char phab pa'i chus tshim par byas pa gang yin pa de nyon cig /	
dge slong dag sngon byung ba /	
ded dpon thams cad skyob ces bya ba tshong pa lnga brgya dang lhan cig tu tshong byed cing /	
'brog dgon pa'i lam chu chung ba zhig tu zhugs	
nas rim gyis 'bigs byed ces bya ba'i dgon par	
phyin pa dang / @169b tshong pa de rnams der	
chu thams cad kyi thams cad du zad nas chu	
dang bral yang mnags te dong ba las /	
tshong pa lnga tsam chu ma rnyed pas lhag par	
yi blong bar gyur pa'i rnam pa de lta bu	
de dag / ded dpon thams cad skyob kyis mthong nas /	
snying rjes sems bskyod pas /	
kha gyen du bltas te /	
lha rnams la gsol ba bya bar brtsams pa /	
zhi ba dang /	
chu lha dang /	
lus ngan dang /	
khyab 'jug la sogs pa lha shes ldan dag gson cig /	
bdag sems can rnams la mnyam par sems pa'i bden	
pa dang bden pa'i tshig gang yin pa'i bden pa	
dang bden pa'i tshig 'dis dbang phyug chen po'i lhas	
char 'bebs par gyur cig /	
byang chub sems dpa'i mthus dbang phyug chen po'i gnas g-yos pa dang /	
lha rnams kyi dbang po brgya byin gyi shes pa mthong ba ni 'og tu 'jug pa yin pas /	
des bsams pa /	
su zhig gis dbang phyug chen po'i gnas g-yos par byas snyam na /	
byang chub sems dpa'i mthu yin par mthong nas /	
des dbang phyug chen po'i char gyi rnam pa de lta bu dag phab ste /	
des tshong pa de rnams tshim par byas nas 'brog dgon pa'i lam las bsgral to //	
dge slong dag ji snyam du sems //	
de'i tshe dus kyi ded dpon thams cad skyob pa gang yin pa de ni nga nyid yin no //	
tshong pa lnga po chu dang bral bas lhag par	
yi blong bar gyur pa de dag ni lnga sde'i	
dge slong 'di dag yin te /	
de na yang ngas 'di dag chus tshim par byas nas 'brog dgon pa nas bsgral to //	
da ltar yang ngas 'di @170a *//	
dag dam pa'i chos kyi ros tshim par byas nas /	
'khor ba'i 'brog dgon pa las bsgral to /	
gang gi tshe bcom ldan 'das kyis lnga sde'i dge	
slong rnams 'khor ba'i 'brog dgon pa nas bton nas	
/ dbang po dang /	
stobs dang /	
byang chub kyi yan lag gi rin po che rnams kyi bgo bsha' mdzad pa de'i tshe /	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa bcom ldan 'das kyis lnga sde'i dge slong rnams 'khor ba'i 'brog dgon pa nas bton nas /	
dbang po dang /	
stobs dang /	
byang chub kyi yan lag gi rin po che rnams kyi bgo bsha' mdzad pa la gzigs /	
bcom ldan 'das kyis bka' stsal pa /	
dge slong dag 'di ltar da ltar nga 'dod chags dang bral /	
zhe sdang dang bral /	
gti mug dang bral zhing skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams las yongs su grol nas thams cad mkhyen cing rnam pa thams cad mkhyen te /	
ye shes dang /	
shes bya thams cad la dbang brnyes nas /	
lnga de'i dge slong rnams 'khor ba'i 'brog dgon pa nas bton te /	
dbang po dang /	
stobs dang /	
byang chub kyi yan lag rnams kyi bgo bsha' mdzad pa des ngo mtshar ci zhig che /	
'das pa'i dus na nga 'dod chags dang bcas /	
zhe @170b sdang dang bcas /	
gti mug dang bcas shing /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang 'khrug pa rnams la yongs su ma grol te /	
ded dpon du gyur pa na /	
rang gi srog yongs su btang nas /	
'di dag rgya mtsho chen po nas bton te /	
rin po che rnams kyi bgo bsha' byas pa gang	
yin pa de nyon cig dge slong dag sngon byung	
ba na ded dpon nor gyi shing rta zhes bya	
ba zhig byung ste /	
de tshong pa lnga zhig dang lhan cig rgya mtsho chen por dong ba na /	
de rnams dang ded dpon de phan tshun bshes pa'i gtam smra bar byed pas mdza' bar gyur to //	
ji tsam na mthar gyis rgya mtsho'i 'gram du phyin nas /	
gru so so sta gon byas nas 'jug pa'i tshe /	
de rnams kyis ded dpon nor gyi shing rta la smras pa /	
ded dpon bdag cag ni khyod dang bral na dga' bar mi 'gyur lags so //	
des smras pa /	
gal te de lta na 'dir zhugs shig dang gru dor ro //	
de rnams der zhugs pa dang /	
rlung langs nas skrag par gyur to //	
nor gyi shing rtas smras pa /	
shes ldan dag ma 'jigs shig /	
gang gi tshe /	
gru zhig par gyur pa de'i tshe bdag gis mgul du 'jus shig dang /	
bdag gis khyed cag gdon to //	
byang chub sems dpa' rnams ni bzo'i gnas dang /	
las kyi gnas de dang de dag la mkhas pa yin pas /	
de ni rin po che chen po la 'os pa	
dag mchan khung du btags nas gru zhig pa na	
/ de rnams ded @171a *//	
dpon de'i mgul du 'jus nas /	
des de rnams lus dub cing srog gi lhag ma cung zad cig lus te /	
rgya mtsho'i 'gram du phyin par byas so //	
de rnams skam la phyin te; de btang ba dang /	
de dbugs gtan chad nas shi'o //	
de rnams kyis de chu nas skam la phyung ba dang /	
ji tsam na mchan khung na /	
rin po che chen po la 'os pa dag mthong nas de rnams kyis de khyer te dong ngo //	
dge slong dag ji snyam du sems /	
de'i tshe de'i dus kyi ded dpon nor gyi shing	
rta gang yin pa de ni nga nyid yin no	
// tshong pa de rnams ni dge slong lnga po	
'di dag nyid yin te; de na yang ngas 'di	
dag rgya mtsho chen po nas bton te /	
rin po che rnams kyi bgo bsha' byas so //	
de lta yang ngas 'di dag 'khor ba'i 'brog dgon pa nas bton nas /	
dbang po dang /	
stobs dang /	
byang chub kyi yan lag gi rin po che rnams kyi bgo bsha' byas so ////	
'dul ba gzhi /	
bam po go gsum pa /	
yang gang gi tshe /	
tshe dang ldan pa kun shes ko'u di n+ya rgan pa'i dang la 'dug pa de'i tshe /	
'khor la gdugs lta bur byas te 'dug go /	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa tshe dang ldan pa kun shes ko'u di n+yas las ci zhig bgyis na /	
las de'i rnam par smin pas 'khor la gdugs lta bur bgyis te mchis lags /	
bcom ldan @171b 'das kyis bka' stsal pa /	
dge slong kun shes ko'u di n+ya 'di nyid kyis	
las byas shing bsags pas tshogs rnyed pa dag ni	
zhes bya ba nas /	
lus can dag la 'bras bur 'gyur zhes bya ba'i	
bar gong ma bzhin no; ;dge slong dag sngon byung	
ba grong khyer w'a ra n'a si na khyim bdag	
sdums byed ces bya ba /	
phyug pa nor mang ba longs spyod che ba yongs	
su bzung ba yangs shing rgya che ba rnam thos	
kyi bu'i nor dang ldan pa /	
rnam thos kyi bu la nor gyis 'gran pa zhig gnas so //	
de'i tshe grong khyer w'a ra n'a si na rgyal po tshangs sbyin zhes bya ba 'byor pa dang /	
rgyas pa dang /	
bde ba dang /	
lo legs pa skye bo dang mi mang pos rab tu gang ba na /	
rgyal srid byed du 'jug pa las /	
ji tsam na ltas mkhan rnams kyis lo bcu gnyis su char mi 'bab bo zhes bstan to //	
rgyal po tshangs sbyin gyis rang gi yul du dril sgrogs su bcug pa /	
nga'i yul na gnas pa'i shes ldan grong mi dag nyon cig /	
ltas mkhan rnams kyis lo bcu gnyis su char mi 'bab bo zhes bstan gyis /	
de la khyed cag las lo bcu gnyis kyi bza' ba dang /	
btung ba yod pa de dag ni nga'i yul du gnas par gyis shig /	
gzhan ni phyogs sna tshogs su deng la lo bcu gnyis 'das nas slar shog cig /	
de nas khyim bdag sdums byed kyis mang na la smras pa /	
kye nang rje bang mdzod na bdag 'khor dang bcas pa'i lo bcu gnyis kyi bza' ba dang /	
btung ba yod dam /	
des smras pa /	
dpon po mchis so //	
de nas khyim bdag sdums byed 'khor dang bcas pa ni @172a *//	
'dug go /	
skye bo'i tshogs ni kun tu dong ngo //	
mu ge chen po nyam nga ba dgon pa slong	
mo bas zas rnyed par dka' ba byung ba la	
/ sangs rgyas bcom ldan 'das rnams 'byung ba med pa na /	
rang sangs rgyas dman pa dang ngan pa la snying	
brtse ba can bas mtha'i gnas mal brten pa 'jig	
rten gyi yon gnas gcig pu dag 'jig rten du	
'byung bar 'gyur bas /	
de'i tshe w'a ra n'a si dang ha cang yang	
mi ring ba'i bsti gnas shig tu rang sangs rgyas	
lnga brgya gnas so //	
gang gi tshe mu ge'i dus kyi 'chi ba'i 'jigs su rung bas /	
skye bo'i tshogs skrag nas kun tu dong ba de'i tshe /	
de rnams kyi bsod snyoms chad nas /	
de dag thams cad 'dus te /	
khyim bdag sdums byed gang na ba der dong nas smras pa /	
khyim bdag kho bo cag rab tu byung ba lnga brgya la bsod snyoms rgyun du sbyor ram /	
des smras pa /	
mngan la rmas te bgyi'o //	
zhes des mngan byed pa'i mi la smras pa /	
kye nang rje bdag cag gi bang mdzod na bdag	
cag dang rab tu byung ba lnga brgya po gang	
yin pa 'di rnams kyi lo bcu gnyis kyi bza'	
ba dang / btung ba yod dam /	
des smras pa /	
dpon po mchis so //	
khyim bdag sdums byed kyis rab tu byung ba lnga	
brgya'i bsod snyoms sbyar to zhes rang sangs rgyas lnga	
brgya gzhan dag gis thos nas /	
khyim bdag sdums byed kyi drung du dong ste phyin nas /	
khyim bdag sdums byed la 'di skad ces @172b smras pa /	
khyim bdag kho bo cag rab tu byung ba lnga brgya la bsod snyoms rgyun du sbyor ram /	
des smras pa /	
'phags pa dag phul lags bzhin du yang bslang ci 'tshal /	
khyim bdag de rnams kyang gzhan yin la /	
bdag cag kyang gzhan yin no //	
des smras pa /	
'phags pa gal te de ltar na mngan la smra bar bgyi'o zhes /	
des mngan byed pa'i mi la smras pa /	
kye nang rje bdag gi bang mdzod na bdag cag	
dang rab tu byung ba stong po gang yin pa	
'di rnams kyi lo bcu gnyis kyi bza' ba dang	
/ btung ba yod dam /	
des smras pa /	
dpon po mchis so //	
des rang sangs rgyas de rnams la smras pa /	
'phags pa rnams bzhugs shig /	
khyed kyi gdugs tshod kyi dus gang lags /	
de rnams kyis smras pa /	
khyim bdag nyi ma phyed ma yol bar ro //	
de nas khyim bdag sdums byed kyis sbyin gtong gi khang pa brtsig tu bcug nas /	
sbyin gtong gi zhal ta byed pa'i mi dang /	
dus tshod sbron pa yang bzhag nas de rnams nyi	
ma re re zhing lhags nas zas kyi bya ba	
byed do // dgra bcom pa stong po de'i dge	
'dun gyi gnas brtan gang yin pa de lhag par	
mdzes la mgo gdugs ltar 'dug pas 'khor de la	
gdugs ltar byas te gnas so; ;khyim bdag sdums byed	
byed do // kyi bu mos / dge 'dun gyi	
gnas brtan de'i mgo gdugs ltar gdug cing kha dog	
byed do // kyi bu mos / rgyas pa /	
mchog dang ldan par mthong nas kyang lhag par dad	
byed do // kyi bu mos / rgyas pa / pa skyes @173a *// so //	
ji tsam dus gzhan zhig na dro la bab pa dang /	
lhas char dbab par brtsams so //	
de na bu mo des dge 'dun gyi gnas brtan gyi spyi bor gdugs bzung nas /	
zan zos zin pa dang /	
rkang pa gnyis la gtugs te smon lam btab pa /	
dge ba'i rtsa ba 'dis ji ltar 'phags pa 'di	
yon tan gyi tshogs ci 'dra ba'i rnam pa 'di	
lta bu dag thob pas 'di 'khor la gdugs lta	
bur byas te gnas pa de bzhin du bdag kyang	
'khor la gdugs lta bur byas te gnas par gyur	
cig ces btab bo //	
dge slong dag ji snyam du sems /	
khyim bdag sdums byed kyi bu mo gang yin pa	
de dge slong kun shes ko'u di n+ya 'di nyid	
yin te / de na 'di gzhon nu mar gyur pa na /	
rang sangs rgyas kyi dge 'dun gyi gnas brtan gyi	
gdugs bzung nas smon lam du yon tan gyi tshogs	
'di lta bu thob nas 'khor la gdugs lta bur	
byas te gnas par gyur cig ces btab bo //	
des na da ltar nyon mongs pa thams cad spangs te /	
dgra bcom pa mngon sum du byas nas kyang /	
'khor la gdugs lta bur byas te gnas so //	
dge slong dag de lta bas na las gcig tu	
gnag pa rnams kyi rnam par smin pa ni gcig	
tu gnag pa yin la /	
zhes bya ba nas dge slong dag de lta bu	
la khyed kyis bslab par bya zhes pa'i bar gong	
ma bzhin du'o // gang gi tshe bcom ldan 'das	
kyis tshe dang ldan pa kun shes ko'u di n+ya	
ma bzhin du'o // la brten nas / lha brgyad	
khri @173b dam pa'i chos kyi ros tshim par mdzad	
ma bzhin du'o // la brten nas / pa de'i	
tshe / dge slong rnams the tshom skyes nas the	
tshom thams cad gcod pa /	
sangs rgyas bcom ldan 'das la zhus pa /	
btsun pa bcom ldan 'das kyis tshe dang ldan pa kun shes ko'u di n+ya la brten nas /	
lha brgyad khrid dam pa'i chos kyi ros tshim par mdzad pa la gzigs /	
bcom ldan 'das kyis bka' stsal pa /	
dge slong dag gang gi phyir da ltar nga 'dod chags dang bral /	
zhe sdang dang bral /	
gti mug dang bral zhing /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams las yongs su grol nas thams cad mkhyen cing /	
rnam pa thams cad mkhyen te /	
ye shes dang shes bya thams cad la dbang brnyes nas /	
kun shes ko'u di n+ya la brten te /	
lha brgyad khri dam pa'i chos kyi ros tshim par mdzad pa de la ngo mtshar ci zhig che /	
'das pa'i dus na nga 'dod chags dang bcas /	
zhe sdang dang bcas /	
gti mug dang bcas shing /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa las yongs su ma grol te /	
dud 'gro byol song gi lus su skyes pa na /	
ko'u di n+ya srin bu ki ta kar gyur pa la brten nas /	
srin bu ki ta ka brgyad khri rang gi shas tshim par byas pa @174a *//	
gang yin pa de nyon cig /	
dge slong dag sngon byung ba na /	
byang chub sems dpa' ma nges pa'i phung po la gnas te /	
rgya mtsho chen po'i rus sbal rnams kyi nang du skyes nas; de rnams kyi gtso bor gyur to //	
ji tsam na tshong pa lnga brgyas rgya mtsho'i gru bo che bsgrubs nas /	
rgya mtsho chen por zhugs te /	
de nas rin po che sna tshogs blangs nas slar log pa las /	
'di ltar gru bo che de chu srin nya'i rigs kyis tshan gyis phug ste /	
de na ku co chen po byung ba'i sgra de /	
rus sbal gyis thos nas /	
rgya mtsho chen po nas langs te /	
de de rnams kyi drung du song nas smras pa /	
shes ldan dag bag tsha ba bor la /	
kho bo'i rgyab tu zhon cig dang /	
kho bos bsgral bar bya'o //	
de nas tshong pa de rnams shi ba las sos	
pa bzhin du thams cad rus sbal gyi rgyab tu	
zhon te / des de rnams khyer nas /	
rgya mtsho'i 'gram du phyogs te chas pa na /	
khur gyis shin tu btsir kyang brtson 'grus la gnas shing /	
snyoms las ma bskyed de /	
de lus dub pas de rnams legs par bsgral te mgrin pa brkyang nas gnyid log go /	
de dang ha cang yang mi ring ba zhig na /	
srin bu ki ta ka rnams kyi tshang yod pas /	
de nas ki ta ka gcig rgyu zhing song ba na /	
dri tshor te de'i drung du song ba dang /	
de nas lus chen po de gnyid log par mthong nas /	
rings pa'i 'gros kyis srin bu ki ta ka'i tshang du son te /	
rang rang gi brdas ki ta ka rnams la go bar byas nas /	
srin bu ki ta ka brgyad khri ded @174b de rus sbal gyi drung du dong ngo //	
de gnyid log ste shi ba bzhin du sems med pa la bza' bar brtsams te /	
gang gi tshe de'i sha chen po rnams las zos na /	
ngal bas dub ste gnyid stug pos non pas ma tshor ro //	
ji tsam na gnad rnams kyi sha rnams za ba de'i tshe sad pa na /	
srin bu ki ta ka thams cad kyis lus yog par mthong nas des bsams pa /	
gal te lus bsgul lam bsgyur na gdon mi za bar 'di rnams 'chi bar 'gyur te /	
srog chags gzhan la gnod pa byed pa bas ni /	
srog dang bral yang bla'o snyam du bsams nas /	
gnad rnams su phub cing tshigs rnams phral ba na smon lam gdab par brtsams pa /	
ji ltar srin bu ki ta ka brgyad khri po	
'di rnams la sha dang khrag gis tshim par byas	
pa de bzhin du bdag ma 'ongs pa'i dus na	
bla na med pa yang dag par rdzogs pa'i byang	
chub mngon par rdzogs par sangs rgyas pa na yang	
de rnams la chos kyi ros tshim par byed par	
gyur cig ces smon lam btab bo //	
dge slong dag ji snyam du sems /	
de'i tshe de'i dus kyi rus sbal gyi gtso bo gang yin pa de ni nga nyid yin no //	
srin bu ki ta ka de rnams la lam ston	
pa gang yin pa de ni dge slong ko'u di	
n+ya 'di nyid yin no //	
de la brten nas sha dang khrag gis tshim par	
byas pa'i srin bu ki ta ka brgyad khri po	
gang yin pa de dag ni /	
lha brgyad khri po 'di dag nyid yin te /	
de na yang ngas rang gi khrag gis tshim par byas so //	
da ltar yang ngas de rnams la @175a *//	
dam pa'i chos kyi ros tshim par mdzad do //	
dge slong dag de lta bas na gcig tu gnag	
pa rnams kyi las kyi rnam par smin pa ni	
zhes bya ba nas /	
dge slong dag khyod kyis de lta bu la bslab par bya'o zhes bya ba'i bar du'o //	
gang gi tshe bcom ldan 'das kyis lnga sde'i dge	
slong rnams dam pa'i chos kyi ros tshim par mdzad	
nas 'khor ba'i 'brog dgon pa nas bton te /	
shin tu mthar thug pa'i grub pa dang /	
bde ba'i mya ngan las 'das pa la bkod pa de'i tshe /	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa bcom ldan 'das kyis lnga sde'i dge slong	
rnams dam pa'i chos kyi ros tshim par mdzad nas	
/ 'khor ba'i 'brog dgon pa nas bton te /	
shin tu mthar thug pa'i grub pa dang /	
bde ba'i mya ngan las 'das pa la bkod pa la gzigs /	
bcom ldan 'das kyis bka' stsal pa /	
dge slong dag 'di ltar da ltar 'dod chags dang bral /	
zhe sdang dang bral /	
gti mug dang bral zhing /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams las yongs su grol nas thams cad mkhyen cing rnam pa thams cad mkhyen te /	
ye shes dang /	
shes bya thams cad la dbang brnyes nas /	
lnga sde dge @175b slong rnams dam pa'i chos kyi ros tshim par mdzad nas /	
'khor ba'i 'brog dgon pa nas bton te /	
shin tu mthar thug pa'i grub pa dang /	
bde ba'i mya ngan las 'das pa la bkod pa de la ngo mtshar ci zhig che /	
'das pa'i dus nang 'dod chags dang bcas /	
zhe sdang dang bcas /	
gti mug dang bcas shing /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa las yongs su ma grol ba na /	
'di dag la rang gis khrag gis tshim par byas	
nas brtul zhugs lnga'i gzhi rnams la bkod pa gang	
yin pa de nyon cig /	
dge slong dag sngon byung ba grong khyer w'a ra n'a si na /	
rgyal po rdo rje'i dpung pa zhes bya ba 'byor pa dang zhes bya ba nas /	
skye bo dang mi mang pos gang ba na rgyal	
srid byed du 'jug ste zhes bya ba'i bar du	
ste / rgyal po de yang dad pa bzang ba dge ba'i bsam pa can /	
bdag la phan pa dang /	
gzhan la phan par zhugs pa snying rje'i bdag nyid	
chen po chos 'dod pa skye dgu la byams pa	
/ thams cad sbyin pa /	
thams cad yongs su gtong ba /	
chags pa med par yongs su gtong ba /	
gtong ba chen po la gnas pa ste /	
de lhag par byams pa la shin tu goms pas /	
de nyin gcig la lan gsum byams pa la snyoms par 'jug par byed de /	
de byams pa la snyoms par zhugs pa na /	
slong ba po'i skye bo phongs par gyur nas des blon po rnams la bsgo ba /	
shes ldan dag grong @176a *//	
khyer w'a ra n'a si'i grong khyer gyi sgo bzhi	
rnams su sbyin gtong gi khang pa brtsig tu bcug	
la dge sbyong dang /	
bram ze dang /	
bkren pa dang /	
phongs pa dang /	
lam du 'jug pa'i slong mo ba gang dag ci don du gnyer ba de dag byin cig /	
lha bka' bzhin 'tshal /	
zas dang /	
skom dang /	
gos dang /	
gnas mal dang /	
dbyig dang /	
gser dang /	
nor bu dang /	
mu tig dang /	
bee d'urya dang /	
man shel dang /	
byi ru dang /	
sa le sbram dang /	
dngul dang /	
rdo'i snying po dang /	
spug dang /	
padma r'a ga dang /	
g-yas su 'khyil ba la sogs te; nor mang pos	
slong mo ba'i skye bo tshim par bya ba'i phyir	
phung por spungs so //	
ji tsam dus gzhan zhig na rgyal po rnam thos kyi bus /	
rgyal po'i pho brang lcang lo can nas mdangs 'phrog pa'i gnod sbyin lnga spyugs te /	
phan tshun 'phyan pa las w'a ra n'a sir phyin nas /	
de rnams kyis ba lang gi rdzi dang /	
lug rdzi dang /	
rtsva thun dang /	
shing thun dang /	
lam gyis 'tsho ba dang; lam gol bas 'tsho ba'i mi rnams mthong nas smras pa /	
shes ldan dag khyed cag kho bo cag gis mi 'jigs sam /	
shes ldan dag gang gi phyir kho bo cag gi	
rgyal po byams pa dang snying rje'i bdag nyid can	
sems can la phan pa'i bsam pas /	
nyin gcig la lan gsum du byams pa la snyoms par 'jug pa yod na ci'i phyir 'jigs /	
de nas de rnams bram @176b ze'i cha byad du mngon par sprul nas /	
grong khyer w'a ra n'a si'i sgo bzhi rnams su sbyin gtong gi khang pa rnams la brtags te /	
rgyal po rdo rje'i dpung pa byams pa las langs	
par shes nas dul ba'i cha byad kyis rgyal po'i	
drung du song ngo //	
song nas rgyal ba dang tshe spel ba dag rgyal po la byas nas smras pa /	
lha bdag cag bkres lags na g-yar zas kyis rjes su gzung du gsol /	
rgyal pos blon po rnams bkug ste smras pa /	
shes ldan dag bram ze 'di rnams kha zas bsod pas tshim par byos shig /	
de rnams kyis smras pa /	
bdag cag ni sha dang khrag 'tshal lags so //	
rgyal pos blon po rnams la smras pa /	
shes ldan dag gal te sha dang /	
khrag gi 'byor pa med na /	
tshong dus nas chos bzhin gyis rnyed pa'i khrag byin cig /	
de rnams kyis smras pa /	
lha bdag cag ni mod la bkum pa'i sha dang khrag 'tshal na /	
mod la bkum pa'i sha dang khrag gis rjes su gzung bar mdzod cig /	
rgyal pos bsams pa /	
gzhan la gnod pa ma byas par mod la bsad pa'i sha dang /	
khrag ga la rnyed kyis ci nas kyang 'di rnams	
la bdag gis rang gi khrag sbyin par bya'o snyam	
ste / de nas dpyad mkhan rnams bkug ste smras pa /	
shes ldan dag nga'i yan lag gi rtsa thams cad chod cig dang /	
slong mo ba'i skye bo tshim par bya'o //	
dpyad mkhan rnams kyis smras pa /	
lha mi phal pa rnams kyi phyir bdag cag lha'i sku la mtshon gyis mi 'debs so //	
byang chub sems dpa' ni bzo'i @177a *//	
gnas dang las kyi gnas de dang de dag la mkhas pa yin pas /	
des rang nyid kyis lus kyi yan lag lnga mtshon gyis gtar te /	
de nas rang gi khrag gis tshim par byas nas de rnams la de lta bu'i chos bshad de /	
de thos pas gnod sbyin de rnams brtul zhugs lnga'i gzhi rnams la bkod do //	
dge slong dag ji snyam du sems /	
de'i tshe de'i dus kyi rgyal po rdo rje'i dpung	
pa zhes bya bar gyur pa ni nga nyid yin	
no // mdangs 'phrog pa'i gnod sbyin lnga po gang	
dag yin pa de dag ni lnga sde'i dge slong	
'di dag nyid yin te /	
de na yang ngas 'di rnams rang gi khrag gis	
tshim par byas nas brtul zhugs lnga'i gzhi rnams la	
bkod do // da ltar yang ngas 'di rnams dam	
pa'i chos kyi ros tshim par byas nas 'khor ba'i	
'brog dgon pa nas bton te; shin tu mthar thug	
pa'i grub pa dang bde ba'i mya ngan las 'das	
pa la bkod do //	
gang gi tshe bcom ldan 'das kyis lnga sde'i dge	
slong rnams dam pa'i chos kyi ros tshim par mdzad	
nas 'khor ba'i 'brog dgon pa nas bton te /	
shin tu mthar thug pa'i grub pa dang bde ba'i	
mya ngan las 'das pa la bkod pa de'i tshe	
/ dge slong rnams the tshom skyes te the tshom thams cad gcod pa /	
sangs rgyas bcom ldan 'das la zhus pa /	
btsun pa bcom ldan 'das kyis lnga sde'i dge slong	
rnams dam pa'i chos kyi ros tshim par mdzad nas	
/ 'khor ba'i 'brog dgon pa @177b nas bton te /	
shin tu mthar thug pa'i grub pa dang bde ba'i	
mya ngan las 'das pa la bkod pa la gzigs	
/ bcom ldan 'das kyis bka' stsal pa /	
'di ltar da ltar nga 'dod chags dang bral; zhe sdang dang bral /	
gti mug dang bral zhing zhes bya ba nas /	
ye shes dang shes bya thams cad la dbang brnyes nas /	
zhes bya ba'i bar du ste /	
lnga sde'i dge slong rnams dam pa'i chos kyi ros tshim par mdzad nas /	
'khor ba'i 'brog dgon pa nas bton te /	
shin tu mthar thug pa'i grub pa dang /	
bde ba'i mya ngan las 'das pa la bkod pa de la ngo mtshar ci zhig che /	
ngas 'das pa'i dus na 'dod chags dang bcas zhes bya ba nas sdug bsngal dang /	
yid mi bde ba dang /	
'khrug pa rnams las yongs su ma grol ba na zhes bya ba'i bar gong ma bzhin du ste /	
'di rnams rang gi shas tshim par byas nas /	
brtul zhugs lnga'i gzhi rnams la bkod pa gang yin pa de nyon cig /	
dge slong dag sngon byung ba na grong khyer w'a	
ra n'a si na rgyal po byams pa'i stobs zhes	
bya ba 'byor pa dang /	
zhes bya ba nas skye bo dang /	
mi mang po yod pa na rgyal srid byed du 'jug ste /	
zhes bya ba'i bar du ste /	
byams pa'i bdag nyid snying rje can /	
bdag nyid chen po sems can thams cad la byams pa dang ldan pa zhig yod do //	
ji tsam dus gzhan zhig na /	
rgyal po rnam thos kyi bus rgyal po'i pho brang	
lcang lo can nas mdangs 'phrog pa'i gnod sbyin lnga	
nyes pa 'ga' zhig gi phyir spyugs nas /	
de @178a *//	
rnams ljongs de nas rgyu zhing /	
w'a ra n'a sir phyin nas de rnams la sus kyang gtor ma'am /	
me tog phreng ba dang /	
yo byad dag ma byin nas /	
de rnams khros pas yams kyi nad btang ste /	
w'a ra n'a si'i skye bo'i tshogs shi bar gyur to //	
blon po rnams kyis rgyal po byams pa'i stobs la smras pa /	
lha w'a ra n'a si'i skye bo'i tshogs te bor 'gum lags so //	
rgyal pos de rnams la bsgo ba /	
deng la w'a ra n'a si kho nar dril sgrogs su chug la /	
shes ldan dag rgyal po byams pa'i stobs kyis bka' stsal pa /	
nga sems can thams cad la phan pa'i bsam pa	
la lhag par brtson pa'i yid kyis nyin mtshan 'da'	
bar byed kyi / de la khyed cag gis kyang	
sems can thams cad kyi rjes su song ba'i byams	
pa yid la byos shig dang /	
de lta na zhi bar 'gyur ro //	
de rnam sems can thams cad kyi rjes su song ba'i byams pa yid la zhugs pa na /	
mdangs 'phrog pa'i gnod sbyin rnams kyis w'a ra n'a	
si'i nye 'khor du rgyu bar brtsams na 'jug mi	
nus so // de rnams kyis 'jug ma nus pas glags ma rnyed do //	
glags ma rnyed pa dang /	
ba lang rdzi dang /	
lug rdzi dang /	
rtsva thun dang /	
shing thun dang /	
lam gyis 'tsho ba dang /	
lam gol bas 'tsho ba'i mi rnams mthong nas dris pa /	
shes ldan dag khyed cag kho bo cag gis mi 'jigs sam /	
de rnams kyis smras pa /	
mi 'jigs so //	
ci'i phyir /	
'di ltar bdag ni rgyal po @178b byams pa'i stobs dgongs pa gang yin pa de sems pas so //	
rgyal po byams pa'i stobs ci dgongs /	
sems can thams cad kyi rjes su song ba'i byams pa'o //	
de rnams kyis bsams pa /	
'dir rgyu 'dis na da ltar bdag cag gis glags ma rnyed do snyam nas /	
de rnams w'a ra n'a si'i sgo nas sgor rgyu	
zhing rgyal po byams pa'i stobs nam zhig mthong snyam	
mo // ji tsam dus gzhan zhig na rgyal po	
byams pa'i stobs phyi rol tu skyed mos tshal du	
mo // chas pa dang / de nas de rnams	
bram ze'i cha byad du bdag nyid mngon par sprul	
nas spyod lam zhi bas rgyal po'i drung du nye	
mo // chas pa dang / bar dong ste /	
rgyal ba dang tshe spel ba dag byas nas smras	
mo // chas pa dang / bar dong ste / pa / lha bdag cag bkres lags na /	
g-yar zas kyis rjes su gzung du gsol /	
rgyal pos blon po rnams bkug ste bsgo ba /	
shes ldan dag bram ze 'di rnams kha zas bsod pas tshim par byos shig /	
de rnams kyis smras pa /	
lha bdag cag ni sha dang khrag 'tshal lags so //	
rgyal pos blon po rnams la smras pa /	
shes ldan dag gal te sha dang khrag 'byor pa med na /	
tshong dus nas chos bzhin gyis rnyed pa'i sha dang khrag byin cig /	
lha bdag cag ni mod la bkum pa'i sha dang khrag 'tshal na /	
mod la bkum pa'i sha dang khrag gis rjes su gzung du gsol /	
rgyal pos bsams pa; sems can gzhan la gnod pa	
ma byas par ni mod la bsad pa'i sha dang	
khrag ga la rnyed kyis /	
ci nas kyang 'di rnams la bdag gis rang gi khrag sbyin par bya'o snyam ste /	
de nas dpyad mkhan rnams @179a *//	
bkug nas smras pa /	
shes ldan dag nga'i yan lag gi rtsa thams cad chod cig dang /	
slong mo ba'i skye bo tshim par bya'o //	
dpyad mkhan gyis smras pa /	
lha mi phal pa rnams kyi phyir bdag cag lha'i sku la mtshon gyis mi 'debs so //	
byang chub sems dpa' ni bzo'i gnas dang /	
las kyi gnas de dang de dag la mkhas pa yin pas /	
des rang nyid kyi lus kyi yan lag lnga mtshon gyis gtar te /	
de nas rang gi khrag gis tshim par byas nas /	
de rnams la de lta bu'i chos bshad de /	
gang thos pas gnod sbyin de rnams brtul zhugs lnga'i gzhi rnams la bkod do //	
dge slong dag ji snyam du sems /	
de'i tshe de'i dus kyi rgyal po byams pa'i stobs gang yin pa de ni nga nyid yin no //	
mdangs 'phrog pa'i gnod sbyin lnga po gang dag yin	
pa de dag ni lnga sde'i dge slong 'di dag	
yin te / de na yang ngas 'di rnams rang gi khrag gis tshim par byas te /	
brtul zhugs lnga'i gzhi rnams la bkod do //	
da ltar yang ngas 'di rnams dam pa'i chos kyi	
ros tshim par byas nas 'khor ba'i 'brog dgon pa	
nas bton te / shin tu mthar thug pa'i grub	
pa dang bde ba'i mya ngan las 'das pa la	
nas bton te / bkod do // gang gi tshe	
bcom ldan 'das kyis lo drug tu dka' ba spyad	
nas bton te / bkod do // de / bla	
na med pa yang dag par rdzogs pa'i byang chub	
rtogs nas w'a ra n'a sir gshegs te /	
chos kyi 'khor lo bskor nas lnga sde dang /	
nye lnga'i sde dang /	
@179b drug cu'i tshogs bzang po rnams btul bas dge slong mang du gyur pa de'i tshe /	
dge slong rnams the tshom skyes te the tshom thams cad gcod pa /	
sangs rgyas bcom ldan 'das la zhus pa /	
btsun pa bcom ldan 'das kyis 'phrin las ci zhig mdzad na /	
'phrin las de'i rnam par smin pas /	
bcom ldan 'das kyis dgung lo drug tu dka' ba spyad lags /	
bcom ldan 'das kyis bka' stsal pa /	
dge slong dag de bzhin gshegs pa nyid kyi sngon	
gyi sku tshe gzhan rnams su 'phrin las byas shing	
bsags pa dang / tshogs rnyed pa ni zhes bya ba nas /	
lus can dag la 'bras bur 'gyur zhes bya ba'i bar gong ma bzhin du'o //	
dge slong dag sngon byung ba bee bhee ding ga'i grong khyer gyi grong rdal 'byor ba dang /	
zhes bya ba nas skye bo dang /	
mi mang po yod pa zhes bya ba'i bar du ste /	
dge slong dag bee bhee ding ga'i grong khyer gyi	
grong rdal na bram ze shing s'a la chen po	
lta bu n+ya gro dha zhes bya ba phyug pa	
nor mang ba longs spyod che ba zhig byung ste	
/ bee bhe ding ga'i 'du tang dang bcas /	
rtsva dang /	
shing dang /	
chur bcas par rgyal po kri kris bram ze'i sbyin	
par byin nas 'byor ba na yongs su longs spyod	
do // dge slong dag bram ze shing s'a la	
chen po lta bu n+ya gro dha'i slob ma bram	
ze'i khye'u bla ma zhes bya ba pha dang /	
ma'i rigs dang ldan pa /	
mo phyogs nas dag pa /	
mes po'i phyogs dang /	
phyi mo'i phyogs zung bdun rgyud kyis bzung ste /	
rigs la gtam gyis ma phog pa /	
klog tu 'jug pa /	
gsang tshig 'dzin pa /	
rig byed gsum po sgra @180a *//	
nges par sbyor ba dang /	
shes gsal dang bcas pa dang /	
yi ge rab tu 'byed pa dang bcas pa dang /	
lnga po de lta bu byung ba can rnams kyi pha rol tu phyin cing /	
lung ston par byed pa gzugs bzang po blta na sdug pa /	
mdzes pa zhig yod de /	
bram ze shing s'a la chen po lta bu n+ya	
gro dha'i bram ze'i khye'u lnga brgya tsam la bram	
ze rnams kyi gsang tshig klog tu 'jug go /	
dge slong dag bee bhe ding ga'i grong khyer gyi grong rdal na /	
rdza mkhan dga' skyong zhes bya ba /	
sangs rgyas la mngon par dad pa /	
chos dang /	
dge 'dun la mngon par dad pa /	
sangs rgyas la skyabs su song ba /	
chos dang /	
dge 'dun la skyabs su song ba /	
sangs rgyas la gcig tu byed pa /	
chos dang /	
dge 'dun la gcig tu byed pa /	
sangs rgyas la yid gnyis dang the tshom med pa /	
chos dang /	
dge 'dun dang /	
sdug bsngal dang /	
kun 'byung dang /	
'gog pa dang /	
lam la yid gnyis dang the tshom med pa /	
bden pa mthong ba /	
'bras bu thob cing rtogs pa /	
lo ma dang gtun spangs pa zhig gnas te gzhan du na de gang na chus brkos pa'am /	
byi brun ma gtogs pa rang gi lag gis sa mi rko zhing rkor mi 'jug go /	
de nas lus kyis blangs nas /	
srog chags med pa'i chus sbrus te /	
snod rnams byas shing mtha' gcig tu bzhag nas /	
'di skad ces 'phags pa dag tshur /	
bzhin bzang dag tshur /	
til lam 'bras sam mon sran sde'u @180b la sogs pa'am /	
mon sran gre'u la sogs pa mtha' gcig tu zhog la /	
khyed cag las gang zhig /	
snod gang don du gnyer ba de des long la dengs shig ces smra zhing /	
des de las pha ma long ba gnyis gso ba dang /	
yang dag par rdzogs pa'i sangs rgyas 'od srung la dus dus su bsod snyoms 'bul lo //	
bram ze'i khye'u bla ma'i grogs po dang /	
snying du sdug pa dang /	
ne'u zla yang yin no //	
de nas rdza mkhan dga' skyong yang dag par rdzogs	
pa'i sangs rgyas 'od srung gang na ba der song	
ste phyin nas / yang dag par rdzogs pa'i sangs	
rgyas bcom ldan 'das 'od srung gi zhabs gnyis la	
mgo bos phyag byas te /	
phyogs gcig tu 'dug go /	
phyogs gcig tu 'dug pa dang /	
yang dag par rdzogs pa'i sangs rgyas 'od srung gis /	
rdza mkhan dga' skyong la chos dang ldan pa'i gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par bzengs [*gzengs] bstod /	
yang dag par rab tu dga' bar mdzad nas cang mi gsung ngo //	
de nas rdza mkhan dga' skyong yang dag par rdzogs	
pa'i sangs rgyas 'od srung gis gsungs pa la mngon	
par dga' ste / rjes su yi rangs nas zhabs gnyis la mgo bos phyag 'tshal te /	
stan las langs nas song ngo //	
de'i tshe @181a *//	
bram ze'i khye'u bla ma shing rta thams cad nas	
dkar ba rta rgod ma dang ldan pa'i nang du	
zhugs te / gser gyi 'khar ba dang /	
ril ba thogs te /	
bram ze'i khye'u yi tshogs kyis yongs su bskor cing /	
bram ze'i khye'u yi tshogs kyis mdun gyis bltas te /	
bee bhe ding ga'i phyi rol tu bram ze'i khye'u rnams gsang tshig klog tu bzhug par 'dod nas /	
bee bhe ding gnas byung ba dang /	
bram ze'i khye'u bla mas rdza mkhan dga' skyong rgyang ring po kho na nas mthong ngo //	
mthong nas kyang 'di skad ces smras so //	
des pa dga' skyong khyod gang nas 'dir 'ongs /	
des pa bla ma bdag ni yang dag par rdzogs	
pa'i sangs rgyas 'od srung la bsnyen bkur byas nas	
/ da bzod 'dir 'ongs kyis /	
des pa bla ma tshur bdag cag yang dag par	
rdzogs pa'i sangs rgyas 'od srung la bsnyen bkur byed	
du 'dong ngo // des pa dga' skyong yang dag	
par rdzogs pa'i sangs rgyas 'od srung la lta ba	
du 'dong ngo // thongs shig / bsnyen bkur bya ba thongs shig /	
de ci'i phyir zhe na /	
dge sbyong mgo reg de la byang chub ga la yod /	
byang chub ni mchog tu dka' ba yin no //	
des pa bla ma 'di skad ces dge sbyong mgo reg de la byang chub ga la yod /	
byang chub ni mchog tu dka' ba yin no zhes ma smra zhig /	
'di ltar bcom ldan 'das de nyid sangs rgyas yin te /	
des chos thams cad sangs rgyas so //	
rdza mkhan dga' skyong gis lan gnyis lan gsum du	
yang bram @181b ze'i khye'u bla ma la 'di skad	
ces smras so // des pa bla ma tshur /	
bdag cag yang dag par rdzogs pa'i sangs rgyas 'od srung la bsnyen bkur byed du 'dong ngo //	
bram ze'i khye'u bla mas lan gnyis lan gsum du	
yang rdza mkhan dga' skyong la 'di skad ces smras	
so // des pa dga' skyong yang dag par rdzogs	
pa'i sangs rgyas 'od srung la lta ba thongs shig	
so // / bsnyen bkur bya ba thongs shig /	
de ci'i phyir zhe na /	
dge sbyong mgo reg la byang chub ga la yod /	
byang chub ni mchog tu dka' ba yin no //	
des pa bla ma khyod 'di skad ces dge sbyong mgo reg de la byang chub ga la yod /	
byang chub ni mchog tu dka' ba yin no zhes ma smra zhig /	
'di ltar bcom ldan 'das de nyid sangs rgyas yin te /	
des chos thams cad sangs rgyas so //	
de nas rdza mkhan dga' skyong gis /	
bram ze'i khye'u bla ma'i shing rta'i nang du 'dzegs	
nas bram ze'i khye'u bla ma'i skra las bzung ste	
/ bram ze'i khye'u bla ma la 'di skad ces smras so //	
des pa bla ma tshur /	
bdag cag yang dag par rdzogs pa'i sangs rgyas 'od srung la bsnyen bkur byed du 'dong ngo //	
de nas bram ze'i khye'u bla ma 'di snyam du sems te /	
kye ma sangs rgyas mchog ma yin pa yang ma yin zhing /	
chos bshad pa yang mchog ma yin pa ma yin	
te; des na da ltar rdza mkhan dga' skyong yun	
ring po nas khro ba ma yin /	
gtum pa ma yin /	
brlang ba ma yin /	
gzu lums can ma yin pa des kyang skra las bzung ba yan chad byas so snyam du @182a *//	
bsams nas /	
rdza mkhan dga' skyong la 'di skad ces smras so //	
des pa dga' skyong de tsam bya ba la thug gam /	
des pa bla ma de tsam bya ba la thug ces so //	
des pa dga' skyong ci de tsam bya ba la thug gam /	
des pa bla ma de tsam bya ba la ha cang thug ces so //	
des pa dga' skyong de'i phyir thongs shig dang /	
bdag cag yang dag par rdzogs pa'i sangs rgyas 'od srung la bsnyen bkur byed du 'dong ngo //	
de nas bram ze'i khye'u bla ma dang /	
rdza mkhan dga' skyong shing rta gcig gi nang du zhugs nas /	
yang dag par rdzogs pa'i sangs rgyas 'od srung gang	
na ba der song ste phyin nas; de gnyis kyis	
ji tsam bzhon pa'i sa'i bar du bzhon pas song	
nas bzhon pa las babs te /	
yang dag par rdzogs pa'i sangs rgyas 'od srung ga la ba der dong ste phyin nas /	
yang dag par rdzogs pa'i sangs rgyas 'od srung gi	
zhabs gnyis la mgo bos phyag byas te phyogs gcig	
tu 'dug go / phyogs gcig tu 'dug nas rdza	
mkhan dga' skyong gis yang dag par rdzogs pa'i sangs	
rgyas 'od srung la 'di skad ces gsol to //	
btsun pa bram ze'i khye'u bla ma 'di ni sangs	
rgyas la mngon par ma dad chos dang dge 'dun	
la mngon par ma dad lags kyis /	
bcom ldan 'das ji ltar bram ze'i khye'u bla ma 'di; sangs rgyas la mngon par dad pa dang /	
chos dang dge 'dun la mngon par dad par 'gyur	
ba de lta bu'i chos legs par bshad du gsol	
/ yang dag par rdzogs pa'i sangs rgyas 'od srung	
@182b gis rdza mkhan dga' skyong la cang mi gsung	
/ bas gnang ngo // de nas yang dag par	
rdzogs pa'i sangs rgyas 'od srung gis bram ze'i khye'u	
bla ma la chos dang ldan pa'i gtam gyis yang	
dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod //	
yang dag par rab tu dga' bar mdzad nas cang mi gsung ngo //	
de nas bram ze'i khye'u bla mas rdza mkhan dga'	
skyong la 'di skad ces smras so; ;des pa dga'	
skyong legs par gsungs pa'i chos 'dul ba gya nom	
pa 'di lta bu thos na /	
khyod dad pa yang dag par kho nas khyim nas khyim med par ci'i phyir rab tu ma byung /	
des pa bla ma ji ltar kho bo pha ma long ba gnyis gso ba dang /	
yang dag par rdzogs pa'i sangs rgyas 'od srung la	
dus dus su bsod snyoms 'bul bar khyod mi shes	
sam / des pa dga' skyong khyod rab tu byung yang rung ma byung yang rung /	
re zhig kho bo ni rab tu 'byung ngo //	
de nas yang dag par rdzogs pa'i sangs rgyas 'od	
srung la rdza mkhan dga' skyong gis 'di skad ces	
gsol to // btsun pa bram ze'i khye'u bla ma	
'di legs par gsungs pa'i chos 'dul ba la rab	
tu 'byung ba dang /	
bsnyen par rdzogs pa dge slong gi dngos po 'tshal na /	
bcom ldan 'das kyis thugs brtse ba nye bar bzung ste /	
de rab tu @183a *//	
dbyung ba dang /	
bsnyen par rdzogs par mdzad du gsol /	
yang dag par rdzogs pa'i sangs rgyas 'od srung gis	
rdza mkhan dga' skyong la cang mi gsung bas gnang	
ngo // de nas rdza mkhan dga' skyong gis yang	
dag par rdzogs pa'i sangs rgyas 'od srung cang mi	
gsung bas gnang bar rig nas /	
yang dag par rdzogs pa'i sangs rgyas 'od srung gi	
zhabs gnyis la mgo bos phyag 'tshal te stan las	
langs nas song ngo //	
de nas yang dag par rdzogs pa'i sangs rgyas 'od srung gis /	
rdza mkhan dga' skyong song nas ring por ma lon par thugs su chud nas /	
bram ze'i khye'u bla ma rab tu byung /	
bsnyen par rdzogs par mdzad de /	
bee bhe ding gar ji tsam bzhed kyi bar du	
bzhugs nas w'a ra n'a si'i ka shi gang na	
ba der rgyu zhing gshegs te /	
rim gyis rgyu zhing gshegs pa dang /	
w'a ra n'a sir byon nas /	
w'a ra n'a si'i srong smra ba'i ri dvags kyi nags na bzhugs so //	
rgyal po kri kris yang dag par rdzogs pa'i sangs	
rgyas 'od srung ka shi nas ljongs rgyu zhing gshegs	
pa dang / w'a ra n'a sir byon nas /	
w'a ra n'a si'i drang srong smra ba'i ri dvags kyi nags na bzhugs so zhes thos so //	
thos nas kyang w'a ra n'a si nas byung ste /	
yang dag par rdzogs pa'i sangs rgyas 'od srung gang na ba der song nas phyin pa dang /	
yang dag par rdzogs pa'i sangs rgyas 'od srung gi	
zhabs gnyis la mgo bos phyag byas te phyogs gcig	
tu 'dug go / phyogs @183b gcig tu 'dug pa dang /	
yang dag par rdzogs pa'i sangs rgyas 'od srung gis /	
rgyal po kri kri la chos dang ldan pa'i gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas rgyal po kri kri stan las langs te /	
bla gos phrag pa gcig tu gzar nas /	
yang dag par rdzogs pa'i sangs rgyas 'od srung gang	
na ba de logs su thal mo sbyar ba btud	
de / yang dag par rdzogs pa'i sangs rgyas 'od srung la 'di skad ces gsol to //	
bcom ldan 'das sang bdag gi sdum par dge slong	
gi dge 'dun dang thabs cig tu gdugs tshod sbyor	
zhing mchis na gnang bar mdzad du gsol /	
yang dag par rdzogs pa'i sangs rgyas bcom ldan 'das 'od srung gis /	
rgyal po kri kri la cang mi gsung bas gnang ngo //	
de nas rgyal po kri kris yang dag par rdzogs	
pa'i sangs rgyas 'od srung cang mi gsung bas gnang	
bar rig nas / yang dag par rdzogs pa'i sangs	
rgyas 'od srung gi zhabs gnyis la mgo bos phyag	
byas nas stan las langs te song ngo //	
de nas rgyal po kri kris de nyid kyi nub	
mo nas gtsang zhing bsod pa'i bza' ba dang bca'	
ba dag sta gon byas nas /	
nang par sngar langs te gdan @184a *//	
bshams /	
nor bu'i chu snod bzhag nas /	
yang dag par rdzogs pa'i sangs rgyas 'od srung la spyan 'dren gyi dus tshod gsol pa /	
btsun pa gdugs tshod lags te /	
bcom ldan 'das da de'i dus la bab par dgongs su gsol /	
de nas yang dag par rdzogs pa'i sangs rgyas 'od srung snga dro na bza' sham thabs mnabs /	
lhung bzed dang /	
chos gos bsnams te /	
dge slong gi tshogs kyis yongs su bskor cing /	
dge slong gi tshogs kyis mdun du bdar nas rgyal	
po kri kri'i bkad sa gang na ba der gshegs	
te byon nas / dge slong gi dge 'dun gyi gung la gdan bshams pa nyid la bzhugs so //	
de nas rgyal po kri kris sangs rgyas la sogs pa /	
dge slong gi dge 'dun bde bar bzhugs par rig nas /	
gtsang zhing bsod pa'i bza' ba dang /	
bca' ba dag rang gi lag nas stobs shing /	
tshim par byed de /	
rnam grangs du mar gtsang zhing bsod pa'i bza' ba	
dang bca' ba dag rang gi lag nas bstabs shing	
tshim par byas so //	
yang dag par rdzogs pa'i sangs rgyas 'od srung gis zhal zas gsol zin te /	
phyag bcabs /	
lhung bzed gyu bar rig nas /	
gser gyi bya ma bum blangs te /	
yang dag par rdzogs pa'i sangs rgyas 'od srung gi	
spyan sngar gsol ba btab pa; bcom ldan 'das dge	
slong gi dge 'dun dang thabs cig la dgung zla	
gsum du bdag gi na bza' chos gos dang /	
bsod snyoms dang /	
gzims cha dang /	
snyun dpyad kyi rkyen sman gyi yo byad @184b rnams dang /	
bcom ldan 'das kyi slad du gtsug lag khang lnga brgya brtsig tu stsal cing /	
khri dang khri'u dang /	
la ba dang /	
stan nang tshangs can dang /	
dbu rten dang /	
gor bu lnga brgya lnga brgya 'jog tu stsal cing /	
'bras sog ma'i sbubs su smin pa de lta bus /	
bcom ldan 'das dang dge slong gi dge 'dun la	
bsnyen bkur bgyid lags na gnang bar mdzad du gsol	
/ rgyal po chen po sems mngon par dag pa	
gang yin pa de nyid kyis byas pa yin gyis	
/ chog go / yang dag par rdzogs pa'i sangs	
rgyas 'od srung la rgyal po kri kris lan gnyis	
lan gsum du yang 'di skad ces gsol to //	
bcom ldan 'das dge slong gi dge 'dun dang thabs cig la /	
dgung zla gsum du bdag gi na bza' chos gos dang /	
bsod snyoms dang /	
gzims cha dang /	
snyun dpyad kyi rkyen sman gyi yo byad rnams dang /	
bcom ldan 'das kyi slad du gtsug lag khang lnga brgya brtsig tu stsal cing /	
khri dang /	
khri'u dang /	
la ba dang /	
stan nang tshangs can dang /	
dbu rten dang /	
gor bu lnga brgya lnga brgya 'jog tu stsal cing /	
'bras sog ma'i sbubs su smin pa de lta bus /	
bcom ldan 'das dang dge slong gi dge 'dun la	
bsnyen bkur bgyid lags na gnang bar mdzad du gsol	
/ yang dag par rdzogs pa'i sangs rgya 'od srung gis /	
lan gnyis lan gsum du yang rgyal po kri kri la 'di skad ces bka' stsal to //	
rgyal po chen po sems mngon par dad par byas	
pa gang yin pa de nyid kyis byas zin pas	
chog @185a *// go ;de nas yang dag par rdzogs	
pa'i sangs rgyas 'od srung la rgyal po kri kris	
'di skad ces gsol to //	
bcom ldan 'das la rim gro bgyid pa dper na /	
da ltar gyi bdag 'dra ba gzhan 'ga' zhig mchis lags sam /	
rgyal po chen po yod de khyod kyi yul bee	
bhe ding ga'i grong khyer gyi grong rdal de na	
/ rdza mkhan dga' skyong zhes bya ba sangs rgyas la mngon par dad pa /	
chos dang dge 'dun la mngon par dad pa /	
sangs rgyas la skyabs su song ba /	
chos dang dge 'dun la skyabs su song ba /	
sangs rgyas la gcig tu byed /	
chos dang dge 'dun la gcig tu byed pa /	
sangs rgyas la yid gnyis dang the tshom med pa /	
chos dang dge 'dun dang /	
sdug bsngal dang /	
kun 'byung dang /	
'gog pa dang /	
lam la yid gnyis dang the tshom med pa /	
bden pa mthong ba 'bras bu thob cing rtogs pa /	
lo ma dang gtun spangs pa zhig gnas te /	
de gzhan du na chus brkos pa'am /	
byi brun ma gtogs par rang gi lag gis mi rko zhing rkor mi 'jug go /	
de nas sa lus kyis blangs nas /	
srog chags med pa'i chus sbrus te /	
snod rnams byas shing mtha' gcig tu bzhag nas /	
'di skad ces 'phags pa dag tshur /	
bzhin bzang dag tshur /	
til lam /	
'bras sam /	
mon sran sde'u la sogs pa'am /	
mon sran gre'u la sogs pa mtha' gcig tu zhog la /	
khyed gang @185b zhig snod gang don du gnyer ba de des long la deng zhig /	
ces smra zhing des de las pha ma long ba gnyis gso ba dang /	
nga la yang dus dus su bsod snyoms 'bul bar byed do //	
rgyal po chen po nga dus gcig cig na bee	
bhe ding ga'i grong khyer gyi grong rdal na nye	
bar rten cing zhugs pa na /	
snga dro na bza' sham thabs mnabs /	
lhung bzed dang chos gos bsnams te /	
bee bhe ding ga'i grong khyer gyi grong rdal du bsod snyoms la zhugs te /	
rim gyis bsod snyoms la rgyu ba na /	
rdza mkhan dga' skyong gi khyim gang na ba der gshegs te byon nas /	
sgo 'phar la mi drag par dal bu dal bus brdabs pa dang /	
de'i tshe rdza mkhan dga' skyong ni dgos pa 'ga'	
zhig gi phyir phyi rol tu song bar gyur nas	
/ rdza mkhan dga' skyong gi pha mas /	
sgo 'phar brdabs pa'i sgra thos so //	
thos nas kyang 'di skad ces sgo 'phar la mi	
drag par dal bu dal bus rdebs pa'i 'phags pa	
de su zhig / bzhin bzang de su zhig ces smra'o //	
ngas de gnyis la 'di skad ces bka' stsal to //	
nga ni yang dag par rdzogs pa'i sangs rgyas 'od srung yin te /	
bsod snyoms bzhed do //	
de gnyis kyis 'di skad ces smras so //	
'phags pa nang du spyon cig /	
bzhin bzang nang du spyon cig /	
phru ba 'di rnams na bshos dron po dang /	
rdze'u na sran tshod mchis mod kyi khyod la bsnyen	
bkur bgyid pa ni slad rol tu mchis lags kyis	
/ gal te bzhed na nyid kyis bzhed de yongs su longs spyad du gsol /	
rgyal po chen po ngas byang gi sgra mi snyan @186a *//	
gyi dus byin gyis brlabs nas /	
nyid kho nas phru ba'i nang nas zan dron dang /	
rdze'u na sran tshod yod pa blangs nas yongs su longs spyod do //	
de nas phyi zhig nas rdza mkhan dga' skyong 'ongs nas /	
rdza mkhan dga' skyong gis phru ba'i nang na zan	
dron dang rdze'u na sran tshod yod pa zos par	
mthong ngo // mthong nas kyang pha ma long ba gnyis la 'di skad ces smras so //	
yab yum phru ba'i nang na zan dron dang rdze'u	
na sran tshod mchis pa 'di su zhig gis gsol	
/ de gnyis kyis 'di skad ces smras so //	
des pa dga' skyong khyod song nas ring por ma	
lon par 'dir sgo 'phar la rdebs pa'i sgra zhig	
thos so // thos nas kyang 'di skad ces smras so //	
sgo 'phar la mi drag par dal bu dal bus rdebs pa'i 'phags pa de su zhig /	
bzhin bzang de su zhig /	
des 'di skad ces nga ni yang dag par rdzogs pa'i sangs rgyas 'od srung yin te /	
bsod snyoms bzhed do zhes gsungs nas /	
de la 'di skad ces /	
'phags pa nang du spyon cig /	
bzhin bzang nang du spyon cig /	
phru ba 'di'i nang na zan dran po dang /	
rdze'u na sran tshod mchis mod kyi /	
khyod la bsnyen bkur bgyid pa ni slad rol tu mchis lags kyis gal te bzhed na /	
nyid kyis bzhes te yongs su longs spyad du gsol zhes gsol pa dang /	
des phru ba'i nang na zan dron yod pa dang /	
rdze'u na sran tshod yod pa de dag gsol ba lta zhig /	
de nas rdza mkhan dga' skyong 'di snyam @186b du sems te /	
yang dag par rdzogs pa'i sangs rgyas 'od srung gis	
legs par bag phab cing 'dris par gyur pa ni	
bdag gis rnyed pa legs par rnyed do snyam du	
rig nas / dga' ba dang bde ba de nyid	
kyis skyil mo krung gcig gis zhag bdun 'das par	
rig nas / byas so // zla ba phyed kyi	
bar du yang de'i lhan cig ldan pa'i dran pa	
lus mi 'dor zhing de rtag tu lus la bar	
chad med par gnas so //	
zhag bdun gyi bar du me'i phru ba na zan dron po yod pa dang /	
rdze'u na sran tshod yod pa ji lta ba de	
bzhin du phru ba na yang zan dron yod la	
/ rdze'u na yang sran tshod yod do //	
rgyal po chen po nga yang dus gcig cig na /	
bee bhe ding ga'i grong khyer gyi grong rdal du nye bar brten te /	
dbyar bzhugs par zhal gyis bzhes pa las /	
nga la der thog mar lhas char phab pas gtsug lag khang zags par gyur to //	
de'i tshe rdza mkhan dga' skyong gi las byed pa'i khang pa rtsva sar pas g-yogs so //	
ngas dge slong zhabs 'bring byed pa rnams la bka' stsal pa /	
dge slong dag khyed cag deng la rdza mkhan dga'	
skyong gi las byed pa'i khang pa g-yogs pa'i rtsa	
sar pa bshus la nga'i gtsug lag khang g-yogs shig	
/ de rnams kyis bka' bzhin 'tshal zhes nga las	
mnyan nas rdza mkhan dga' skyong gi las byed pa'i	
khang pa rtsva sar pas g-yogs pa shu bar byed	
/ do // de'i tshe rdza mkhan dga' skyong ni	
dgos pa 'ga' zhig gi phyir phyi rol tu song	
/ do // bar gyur to // rdza mkhan dga'	
skyong gi pha ma long bas las kyi khang pa	
thog shu ba'i @187a *//	
sgra thos so //	
thos nas kyang 'di skad ces smras so //	
rdza mkhan dga' skyong gi las kyi khang pa rtsva	
sar pas g-yogs pa shu ba'i 'phags pa de su	
zhig / bzhin bzang de su zhig /	
de rnams kyis 'di skad ces smras so //	
kho bo cag ni yang dag par rdzogs pa'i sangs	
rgyas 'od srung gi zhabs 'bring pa dge slong rnams	
yin te / yang dag par rdzogs pa'i sangs rgyas	
'od srung gi gtsug lag khang der thog mar lhas	
char phab pas zags par gyur nas /	
kho bo cag rdza mkhan dga' skyong gi las byed	
pa'i khang pa g-yogs pa'i rtsva sar pa bshus nas	
/ yang dag par rdzogs pa'i sangs rgyas 'od srung gi gtsug lag khang g-yog go /	
de rnams la 'di skad ces smras so //	
khyod la bsnyen bkur bgyid pa ni slad rol tu mchis lags kyis 'phags pa dag snoms shig /	
bzhin bzang dag snoms shig /	
de rnams kyis de bshus te /	
nga'i gtsug lag khang g-yogs so ////	
'dul ba gzhi /	
bam po go bzhi pa; de nas phyi nas rdza mkhan dga' skyong 'ongs nas /	
rdza mkhan dga' skyong gi las kyi khang pa g-yogs pa'i rtsva sar pa bshus par mthong ngo //	
mthong nas kyang pha ma long ba gnyis la 'di skad ces smras so //	
yab yum las kyi khang pa g-yogs pa'i rtsva sar pa de rnams su zhig gis bshus lags /	
de gnyis kyis 'di skad ces smras so //	
des pa dga' skyong khyod @187b song nas ring por ma lon par /	
'dir las kyi khang pa g-yogs pa'i rtsva sar pa shu ba thos so //	
thos nas kyang 'di skad ces las kyi khang pa	
g-yogs pa'i rtsva sar pa shu ba'i 'phags pa de	
su zhig / bzhin bzang de su zhig ces smras pa dang /	
de dag gis 'di skad ces kho bo cag ni	
yang dag par rdzogs pa'i sangs rgyas 'od srung gi	
zhabs 'bring pa dge slong rnams yin te /	
yang dag par rdzogs pa'i sangs rgyas 'od srung gi	
gtsug lag khang der thog mar lhas char phab pas	
zags par gyur nas /	
kho bo cag rdza mkhan dga' skyong gi las kyi khang pa g-yogs pa'i rtsva sar pa bshus te /	
yang dag par rdzogs pa'i sangs rgyas 'od srung gi gtsug lag khang g-yog go zhes smras nas /	
de dag la 'di skad ces khyed la bsnyen bkur	
bgyid pa ni slad rol tu mchis lags kyis 'phags	
pa dag snoms shig ;bzhin bzang dag snoms shig ces	
smras pas / de rnams kyis las kyi khang pa'i rtsva de dag bshus par gyur grang /	
de nas rdza mkhan dga' skyong 'di snyam du sems te /	
yang dag par rdzogs pa'i sangs rgyas 'od srung gis	
shin tu bag phab cing 'dris par gyur pa ni	
bdag gis rnyed pa legs par rnyed do snyam du	
rig nas / dga' ba dang bde ba nyid kyis	
skyil mo krung gcig gis zhag bdun 'das par byas	
rig nas / so // zla ba phyed kyi bar	
du yang de'i lhan cig ldan pa'i dran pa rtag	
tu lus las mi 'dor zhing /	
zhag bdun du pha dang ma'i lus la yang de bar chad med par 'dug go /	
dbyar gyi gnas der @188a *//	
rdza mkhan dga' skyong gi las byed pa'i khang par	
'di ltar sangs rgyas rnams kyi sangs rgyas kyi mthu	
dang / lha rnams kyi lha'i mthus char thig pa gcig kyang ma bab bo //	
rgyal po chen po khyod ni yang dag par rdzogs	
pa'i sangs rgyas 'od srung gis zla ba gsum du	
bdag gi na bza' chos gos dang /	
bsod snyoms dang /	
gzims cha dang /	
snyun dpyad kyi rkyen sman gyi yo byad rnams 'bul	
na ma gnang ngo zhes sems gzhan du 'gyur gyis	
/ rdza mkhan dga' skyong ni las byed pa'i khang	
pa g-yogs pa'i rtsva sar pa bshus kyang sems gzhan	
du ma gyur to //	
btsun pa rdza mkhan dga' skyong gis ni rnyed pa legs par rnyed de /	
bcom ldan 'das kyis de'i sdum par shin tu bag phab cing 'dris par mdzad lags so //	
de nas yang dag par rdzogs pa'i sangs rgyas 'od	
srung gis rgyal po kri kri'i sbyin pa de la	
rjes su yi rang ba 'dis rjes su yi rang	
bar mdzad de / sbyin sreg mchod sbyin rnams kyi mchog /	
sdeb sbyor mchog ni nyi ma'i lha //	
mi yi mchog ni rgyal po ste //	
rgya mtsho chu bo rnams kyi mchog /	
zla ba rgyu skar rnams kyi gtso //	
nyi ma snang byed rnams kyi gtso //	
steng dang 'og dang thad kar yang //	
'gro ba'i 'gro ba ji snyed pa //	
lha dang bcas pa'i 'jig rten na //	
smra ba'i mchog ni rdzogs sangs rgyas //	
de nas yang dag par rdzogs pa'i sangs rgyas 'od srung gis /	
rgyal po kri kri la chos dang ldan pa'i @188b gtam gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs te gshegs so //	
de nas rgyal po kri kris yang dag par rdzogs	
pa'i sangs rgyas 'od srung gshegs nas ring por ma	
lon par shes nas mi zhig la smras pa /	
kye nang rje tshur shog /	
khyod kyis 'bras sog ma'i sbubs su smin bas shing	
rta lnga brgya tsam khong la rdza mkhan dga' skyong	
gang na ba der song ste phyin nas /	
rdza mkhan dga' skyong la 'di skad ces /	
des pa dga' skyong khyod la rgyal po kri kris	
'bras sog ma'i sbubs su smin pa shing rta lnga	
brgya tsam po bskur ba 'di dag yin gyi /	
de las khyod bdag nyid dang khyod nyid kyi pha	
ma yang dag pa'i bde bas tshim par bya ba	
dang / yang dag par rdzogs pa'i sangs rgyas 'od	
srung la yang dus dus su bsod snyoms phul cig	
ces gsung ngo zhes smros shig /	
lha bka' bzhin 'tshal zhes mi des rgyal po kri	
kris las mnyan nas 'bras sog ma'i su smin pas	
shing rta lnga brgya tsam bkang ste /	
rdza mkhan dga' skyong gang na ba der song nas phyin pa dang /	
rdza mkhan dga' skyong la 'di skad ces smras so //	
des pa dga' skyong khyod la rgyal po kri kris 'bras sog ma'i sbubs su smin pas @189a *//	
shing rta lnga brgya tsam po bskur ba 'di dag yin gyis /	
de las khyod bdag nyid dang khyod kyi pha ma	
yang dag pa'i bde bas tshim par bya ba dang	
/ yang dag par rdzogs pa'i sangs rgyas 'od srung	
la yang dus su bsod snyoms phul cig ces gsung	
/ ngo // kye nang rje rgyal po rnams ni	
bya ba dang sgrub pa mang ngo zhes smras nas	
len tu ma btub bo //	
dge slong dag 'di ji snyam du sems /	
de'i tshe de'i dus kyi bram ze'i khye'u bla ma gang yin pa de ni nga nyid yin te /	
ngas dge sbyong mgo reg de la byang chub ga la yod /	
byang chub ni mchog tu dka' ba yin no zhes	
yang dag par rdzogs pa'i sangs rgyas 'od srung la	
ngag rtsub po phyung ba gang yin pa de'i las	
kyi rnam par smin pas /	
da ltar ngas dka' ba lo drug spyad do //	
gal te ngas byang chub la skur pa btab par gyur na /	
slar yang ngas byang chub kyi ched du bskal pa	
grangs med pa gsum du bdag nyid dub par byas	
par 'gyur ro // dge slong dag de lta bas na /	
las gcig tu gnag pa rnams kyi rnam par smin	
pa ni gcig tu gnag pa yin pa zhes bya	
ba nas las gcig tu dkar ba rnams la brtsal	
bar bya ste / dge slong dag khyod kyis de	
lta bu la bslab par bya'o zhes bya ba'i bar	
gong ma bzhin no //	
gang gi nyi ma la byang chub sems dpa' phyir byung ba de nyid kyi nyi ma la /	
grags 'dzin ma sems can dang ldan par gyur to //	
gang gi tshe byang chub @189b sems dpa' dka' ba spyod pa'i tshe /	
btsun mo yang dka' ba spyod pa la zhugs pas /	
grags 'dzin ma mngal zhum par gyur to //	
gang gi tshe bcom ldan 'das kyis dka' ba spyad pa don med par thugs su chud nas /	
ci bder dbugs 'byin pa dang /	
ci bder dbugs rngub pa dang /	
'bras chan dang /	
zan dron gyi zhal zas mang po gsol zhing /	
mar dang til mar gyis sku byugs nas /	
chu 'jam pos sku 'khru bar mdzad pa de'i tshe /	
btsun mo yang ci bder dbugs 'byin pa dang /	
ci bder dbugs rngub pa dang /	
'bras chan dang /	
zan dron gyi kha zas mang po za zhing /	
mar dang til mar gyis lus byugs nas; chu 'jam	
pos lus 'khru bar byed pa de'i tshe mngal de	
yang slar rgyas par gyur to //	
de'i mngal gyi mtshan ma skyes par gyur pa dang /	
sh'akya rnams kyis co dri ba dang bcas pas smras pa /	
byang chub sems dpa' dka' thub kyi nags su bzhud nas khyod kyis byi phyin to //	
des smras pa /	
kho mo'i sdig pa zhi bas byi ma phyin to //	
ci mngon /	
khyed cag yid ches par bya'o //	
ji tsam zhig na de khye'u zhig btsas te /	
de nyi ma gang la btsas pa'i nyi ma de nyid la zla ba sgra gcan gyis zin to //	
de btsas pa'i btsas ston byas nas /	
khye'u yi ming cir gdags zhes ming 'dogs par byed do //	
de'i nye du rnams kyis smras pa /	
'di btsas pa na zla ba sgra can gyi zin	
pas de bas na khye'u yi ming sgra gcan zin	
du gdags so zhes btags so //	
gzhon nu btsas pa na sh'akya rnams la yang dang yang du gleng ba kho nar byed nas /	
des @190a *//	
bden pa gsol ba byas te /	
sgra gcan zin bzang po byang chub sems dpa'i pang tshad kyi rdo la zhon nas /	
rol pa'i rdzing gi nang du bcug ste /	
gal te 'di byang chub sems dpa' las skyes pa yin na /	
'phyo bar gyur cig /	
ces bcug pa dang /	
de pha rol tu byung ngo //	
des pha rol nas tshu rol tu 'ong bar gyur cig ces smras pa dang /	
de pha rol nas tshu rol tu 'ongs nas /	
de rnams ngo mtshar skyes par gyur to //	
grags 'dzin mas smras pa /	
shes ldan dag ji ltar 'di byang chub sems dpa'	
las skyes pa yin zhing kho mos byi ma phyin	
par yang yid chos par bya'o //	
gang gi tshe bcom ldan 'das kyi lo drug gis mngon par rdzogs par sangs rgyas te /	
lo bcu gnyis 'das pa na /	
ser skya'i gzhir byon nas /	
nyi ma gcig ni rgyal po'i pho brang du gdugs tshod gsol /	
nyi ma gcig ni btsun mo'i nang du gsol ba de'i tshe /	
grags 'dzin ma 'di snyam du sems te /	
gang gis na bcom ldan 'das bdag gi dbang du	
gyur pa'i thabs legs pa ci zhig yod snyam mo	
// ser skya'i gzhi na kun tu rgyu mo dbang	
du bya ba la sogs pa'i las rnams la shin	
tu mkhas pa zhig yod de /	
grags 'dzin mas de la kar sha pa na lnga brgya byin nas /	
che zhe kar sha pa na 'di rnams las dbang du bya ba byos la skur cig /	
des dbang du bya ba'i la du zhig grags 'dzin ma la bskur ba dang /	
grags 'dzin mas sgra gcan zin gyi lag tu byin	
nas smras pa @190b bu khyod kyis yab gang yin	
pa de la phul cig /	
sangs rgyas bcom ldan 'das rnams kyis de lta bu mi mkhyen pa dang /	
mi gzigs pa dang /	
thugs su mi chud pa dang /	
rnam par mi rig pa ci yang mi mnga' bas /	
bcom ldan 'das kyis dgongs pa /	
grags 'dzin ma la mi snyan pa grags kyis de spang bar bya'o snyam nas /	
bcom ldan 'das kyis sangs rgyas lnga brgya sprul pa dang /	
sgra gcan zin gyis sangs rgyas thams cad la brtags nas /	
bcom ldan 'das rgan pa'i dang bzhugs pa la phul lo //	
bcom ldan 'das kyis bzhes nas /	
slar yang de la byin te sgra gcan zin gyis zos so //	
bcom ldan 'das kyis yon bsngo bar mdzad nas gshegs pa dang /	
bcom ldan 'das kyi rjes bzhin gzhon nu sgra gcan	
zin bzang po 'brang nas slar bzlog kyang ngus te	
slar ldog tu ma btub bo //	
bcom ldan 'das kyis dgongs pa /	
sems can 'di ni srid pa tha ma pa yin	
pas 'dis khyim gyi gnas pas gnas mi phod do	
snyam mo // sgra gcan zin gyis bcom ldan 'das kyi zhal 'tshos pa dang /	
rgyal po zas gtsang btsun mo'i bud med dang sh'akya rnams dang bcas pa ngo mtshar skyes nas /	
grags 'dzin ma la lhag par mngon par dga' bar gyur to //	
de nas grags 'dzin ma'i mi snyan pa thams cad kyi thams cad du med par gyur to //	
bcom ldan 'das kyis gzhon nu sgra gcan zin bzang po rab tu dbyung bar brtsams pa /	
rgyal pos zas gtsang gis thos nas de bcom ldan 'das kyi drung du song ste phyin @191a *//	
nas /	
bcom ldan 'das la 'di skad ces gsol to //	
bcom ldan 'das gal te gzhon nu sgra gcan zin	
bzang po rab tu 'byin par mdzad par nges par	
lta na / deng gi gdugs gcig la mchis su gsol cig dang /	
'di la de'i bar du bdag gis mchod pa bgyi'o //	
rgyal po zas gtsang gis sgra gcan zin gyi skye bo'i dus ston chen po byas so //	
de nas bcom ldan 'das kyis tshe dang ldan pa sh'a ri'i bu la bka' stsal pa /	
sh'a ri'i bu gzhon nu sgra gcan zin rab tu phyung zhig /	
btsun pa bka' bzhin 'tshal zhes tshe dang ldan pa sh'a ri'i bus bcom ldan 'das las mnyan nas /	
gzhon nu sgra gcan zin bzang po rab tu phyung ngo //	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa tshe dang ldan pa sgra gcan zin gyis	
skye bo'i tshogs chen po'i dbus su bcom ldan 'das	
la dus zhal 'tshos par bgyid pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad kyi /	
ji ltar 'dis 'das pa'i dus na yang me tog	
gi phreng bas ngo shes par byas pa de nyon	
cig / dge slong dag sngon byung ba ri 'or na khyim bdag gcig gnas pa des /	
rigs mnyam pa las chung ma blangs nas de de dang lhan cig rtse bar byed /	
dga' bar byed /	
dga' mgur spyod par byed do //	
@191b de rtse bar byed /	
dga' bar byed /	
dga' mgur spyod par byed pa na khye'u zhig btsas nas /	
des chung ma la smras pa /	
bzang mo bdag cag gi bu lon ded pa dang /	
nor 'phrog pa skyes kyis /	
zong thogs te rgya mtsho chen por 'jug tu 'gro'o //	
des smras pa /	
rje'i sras de bzhin du mdzod cig /	
de zong thogs te rgya mtsho chen por zhugs pa las de nyid du shi'o //	
de nas de'i chung mas mya ngan bsang ba byas nas /	
lag las kyi mthu dang /	
gnyen gyi mthus bsnun bskyangs te bskyed do //	
de dang ha cang yang mi ring ba zhig na	
tha ga pa rang gi bzo la mkhas pa zhig	
gnas te / des rang gi bzos thams cad grub par 'gyur ro //	
des de'i rang gi bzos 'byor pa 'grub par mthong nas smras pa /	
tha ga pa'i las ni mchog yin gyi /	
rgya mtshor 'jug pa ni de lta ma yin te /	
der song na tshul ma yin pas sdug bsngal bar 'gyur ro //	
des tha ga pa de la smras pa /	
ming po dpon po 'di la yang tha ga pa'i las slobs shig /	
des smras pa /	
rung gis de bzhin du bya'o zhes des de la bslab par brtsams pa na /	
de sgrin po g-yer ba ga can zhig pas /	
des thung ngu zhig gis tha ga pa'i las rnams lobs so //	
tha ga pa de ni bzang pos 'khru ba dang /	
bzang po gyon pa dang /	
kha zas bzang po za nas /	
khye'u des smras pa /	
zhang po khyod kyang las 'di kho na byed la /	
bdag kyang las 'di kho na byed pa las /	
ci'i phyir khyod ni bzang pos 'khru /	
bzang po gyon /	
zas bzang po @192a *//	
la yang yongs su longs spyod la /	
bdag ni mi 'grub /	
des smras pa /	
tsha bo bdag ni las gnyis byed de /	
nyin par ni tha ga pa'i las so //	
nub mo ni rkun po byed do //	
des smras pa /	
zhang po gal te de lta na bdag kyang rkun po bgyi'o //	
tsha bo khyod kyis rkun po bya mi nus so //	
zhang po nus so //	
des bsams pa /	
re zhig 'di bgam par bya'o snyam nas des de khrid de tshong dus su song nas /	
des der ri bong zhig nyos te de la gtad nas /	
tsha bo re zhig sregs shig dang /	
de'i bar du bdag khrus byas nas 'ong ngo zhes de khrus byed du song ba dang /	
des de myur ba myur ba zhig tu bsregs nas gzugs gcig zos so //	
tha ga pa de khrus byas nas 'ongs te /	
tsha bo ri bong bsregs sam /	
zhang po bsregs so //	
'o na blta'o //	
des de byin pa dang /	
rkang lag gsum mthong nas smras pa /	
tsha bo ri bong 'di'i gzugs bzhi pa shos gar song /	
des smras pa /	
zhang po ri bong la gzugs bzhi pa yong med na gar 'gro /	
des bsams pa /	
re zhig bdag kyang rkun ma yin na /	
'di ni rkun chen yin snyam nas /	
des de dang ri bong gzugs gsum po khyer te /	
chang tshong gi khyim zhig tu zhugs nas /	
tsha bo chang btung ngam /	
btung ngo //	
de gnyis kyis 'thungs nas //	
tha ga pas smras pa /	
tsha bo chang rin ni gya gyus dgang ngo //	
des smras pa /	
zhang po sus 'thungs pa de gya gyu byed grang /	
bdag @192b gis ni ma 'thungs pas gya gyu byar ci yod /	
tha ga pa des bsams pa /	
'di ni rkun chen yin pas /	
lhan cig rkun ma bya nus so snyam nas /	
de de dang lhan cig khyim 'bigs pa'i rkun ma la zhugs te /	
de gnyis kyis khyim phug nas tha ga pa des bu gar mgo bcug pa dang /	
des smras pa /	
zhang po khyod rkun ma byed kyang thabs mi shes te /	
thog mar rkang pa gzhug par bya'i mgo ni ma yin no //	
gal te mgo bcad par gyur nas ngo shes pas rigs thams cad brlag par 'gyur gyis /	
rkang pa chug cig /	
des rkang pa bcug pa dang /	
tshor nas rkun po rkun po zhes ku co bton nas /	
skye bo'i tshogs chen pos rkang pa gnyis nas bzung nas 'then to //	
de ni gcig pu yin pas slar 'dren ma nus nas mgo bcad de khyer te song ngo //	
blon po rnams kyis rgyal po la smras pa /	
lha rkun po gcig pu gar zhugs pa las zin na /	
de'i mgo gcig gis bkum nas 'tshal te mchis so //	
rgyal pos smras pa /	
shes ldan dag mgo bcad de khyer te song ba gang yin pa de ni rkun chen yin no //	
deng la ro mgo rdum de lam po che'i bzhi mdor zhog ste /	
phyogs dben par 'khod dang /	
de las bzung ste cho nges 'debs pa yod na /	
de ni rkun po yin gyis de zung zhig /	
de nas rgyal po'i mi de rnams kyis ro mgo	
rdum de lam po che'i bzhi mdor bzhag nas phyogs	
dben par bsdad do //	
rkun po cig shos des bsams pa /	
bdag gis zhang po'i @193a *//	
mgul nas 'jus te /	
ngud mos mi gdab pa lta mi srid do snyam nas /	
des bdag nyid smyon pa'i cha byad du zhugs nas /	
bud med kyi mgul nas kyang 'jus /	
skyes pa dang /	
shing rta dang /	
rta dang /	
khyu mchog dang /	
ma he dang /	
ra dang /	
khyi'i mgul nas kyang 'ju bar brtsams nas gang gi	
tshe 'jig rten gyis smyon par shes pa de'i tshe	
ro mgo rdum pang du blangs te /	
ji tsam 'dod kyi bar du ngus nas song ngo //	
rgyal po'i mi rnams kyis rgyal po la smras pa /	
smyon pa zhig gis ro mgo rdum de pang du blangs te /	
ji tsam 'tshal gyi bar du ngus nas mchis so //	
rgyal pos smras pa /	
shes ldan dag de nyid rkun ma cig shos yin na /	
de ma bzung ba ma legs pa zhig byas kyis de zungs shig /	
rkun po cig shos kyis bsams pa /	
bdag gis zhang po la bkur sti mi bya ba lta mi srid do snyam nas /	
des shing rta pa'i cha byad du byas nas shing rta shing skam gyis bkang ste /	
phyogs der 'ongs nas de'i steng du shing rta shing skam gyis bkang ba bzhag ste /	
glang bkrol nas /	
shing rta mes btang ste song ba dang /	
mes des ro mgo rdum yang tshig go /	
rgyal po'i mi rnams kyis rgyal po la smras pa /	
lha rkun po gcig po de bsregs lags so //	
sus /	
de dag gis ji ltar gyur pa rnams smras pa dang /	
rgyal pos smras pa /	
shes ldan dag shing rta pa gang yin pa de nyid rkun po cig shos yin te /	
de ma bzung @193b ba ni ma legs pa zhig byas kyis zungs shig /	
rkun po cig shos kyis bsams pa /	
bdag gis zhang po la dur khrod du mtshun gyi	
bya ba ma byas pa ni mi srid do snyam	
nas / de bram ze'i cha byad du byas nas /	
khyim nas slong zhing brgyus te /	
bslangs pa de las de'i phangs sha lnga byas nas /	
dur khrod du bzhag ste song ngo //	
rgyal po'i mi rnams kyis rgyal po la smras pa /	
lha bram ze zhig gis khyim nas slong zhing brgyus te /	
phyogs gang du ro mgo rdum bsregs pa der /	
des phangs sha lnga bgyis te /	
bzhag ste mchis lags so //	
rgyal pos smras pa /	
shes ldan dag de nyid rkun po cig shos yin na /	
de ma bzung ba ni ma legs pa zhig byas so //	
rkun po cig shos kyis bsams pa /	
bdag gis zhang po'i rus pa rnams gangg'ar mi 'dor ba lta mi srid do snyam nas /	
des thod pa can gyi cha byad du byas te phyogs der song nas /	
des der lus thal bas byugs shing /	
rus pa dang thal bas thod pa bkang nas /	
gangg'ar pho ste song ngo //	
rgyal po'i mi rnams kyis rgyal po la ji ltar gyur pa smras pa dang /	
rgyas pos smras pa /	
shes ldan dag de nyid rkun po cig shos yin na /	
de ma bzung ba ni ma legs pa zhig byas so //	
mdor na khyad ni 'dug cig dang /	
ngas de gzung ngo zhes rgyal pos gangg'a'i gru'i nang	
du skyed mos tshal byed du bcug ste 'gram gnyis	
su srung ma'i mi dag bkod nas /	
rgyal po'i bu mo gzugs bzang ba mdzes pa /	
blta na sdug pa zhig chu'i skyed mos tshal der bzhag ste bsgo ba /	
gal te khyod la 'ga' zhig gis @194a *//	
bzung dang /	
skad phyung zhig /	
srung ma'i mi rnams la yang bsgo ba /	
gang gi tshe skad 'byin pa de'i tshe /	
khyed cag chu'i skyed mos tshal du dengs shig /	
de na gal te mi 'ga' zhig yod pa dang /	
de bzung la nga la phul cig /	
rkun po cig shos kyis bsams pa /	
bdag gis rgyal po'i bu mo dang lhan cig dga' mgur ma spyad du mi gtong ngo snyam nas /	
de gangg'a'i 'bab phyogs shig tu 'dug ste /	
des der rdze'u stong ba zhig chur bskur bar brtsams so //	
gcig bskur ba dang /	
srung ma'i mi rnams kyis rkun po'o snyam nas bsnyags te /	
de dag gis de la thal mo gcig bsnun nas bcag go /	
gnyis pa shos bskur ba dang de yang bcag go /	
gsum po shos bskur ba dang de yang bcag nas /	
srung ma dag na re /	
'di dag ni rdze'u stong pa chus khyer ba yin no zhes bag bor te 'dug go /	
de nas rkun po cig shos po des rdze'u zhig gi nang du mgo bcug nas /	
rgyun phyogs su rkyal te /	
phyogs der phyin pa dang /	
de nas gru la 'dzegs nas bu mo la smras pa /	
khyod bsad da re sgra ma 'byin cig /	
de skrag nas cang mi smra bar 'dug pa dang /	
de de dang lhan cig dga' mgur spyad nas song ngo //	
des du bar brtsams te /	
shes ldan dag rkun po cig shos kyis kho mo la dga' mgur spyad nas song ngo //	
srung ma rnams kyis smras pa /	
gang gi tshe dga' mgur spyad pa de'i tshe cang mi smra bar 'dug la /	
gang gi tshe dga' mgur spyad nas @194b song pa de'i tshe de'i dus na /	
da gang du btsal bar bya /	
srung ma rnams kyis rgyal po la ji ltar gyur pa smras so //	
rgyal pos smras pa /	
de ma bzung ba ni ma legs pa zhig byas so //	
bu mo de rkun po dang lhan cig dga' mgur spyad pas sems can dang ldan par gyur te /	
de zla ba brgyad dam dgu 'das pa na /	
khye'u zhig btsas so zhes rkun po cig shos kyis thos nas /	
des bsams pa /	
bdag gis bu btsas pa'i dga' ston ma byas par mi gtang ngo snyam nas /	
des nang kor ma'i cha byad du byas nas /	
rgyal po'i pho brang nas phyir byung ste /	
zho shas 'tsho ba rnams la bsgo ba /	
shes ldan dag lha'i zhal nas tshong rdal du phrog rlom gyis shig ces bka' stsal to //	
de rnams kyis bsams pa /	
rgyal po'i dbon po btsas pas /	
des na bdag cag tshong rdal du phrog rlom byed du bcug go snyam nas /	
de rnams kyis phrog rlom bya bar brtsams pa na /	
sgra mthon po dang sgra chen po byung nas /	
rgyal po'i smras pa /	
de ci yin /	
blon po rnams kyis rgyas par smras so //	
des smras pa /	
gal te de lta na nga yang des bslus par gyur gyis /	
rgyal srid dor ba'am de chad pas bcad pa zhig bya'o snyam du bsams nas /	
de 'khor gyi khyams brtsig tu bcug ste /	
dus chung ngu zhig bsdad nas /	
des blon po rnams la bsgo ba /	
shes ldan dag yul 'khor du dril 'di skad du sgrogs su chug cig /	
yul 'khor na skyes pa ji snyed gnas pa de	
dag thams cad snyad ma 'dogs bar 'khor gyi khyams	
su @195a *// 'dus shig /	
su ma 'dus pa de ni chad pas bcad do zhes sgrogs shig /	
blon po rnams kyis dril sgrogs su bcug nas /	
yul 'khor na gnas pa'i skyes pa thams cad 'dus pa dang /	
de nas rgyal pos khye'u de la me tog gi phreng ba zhig byin nas bsgo ba /	
khyod kyi pha gang yin pa de la byin cig /	
srung ma'i skyes pa rnams la yang bsgo ba /	
khye'u 'dis su la me tog gi phreng ba byin	
pa de la khyed cag gis bzung la nga la	
phul cig / de nas khye'u de me tog gi phreng ba de khyer nas /	
skye bo'i tshogs la rtogs cing rgyu ba na /	
des rkun po'i cig shos de mthong ngo //	
sems can rnams kyi las kyi rnam par smin pa ni /	
bsam gyis mi khyab pa yin pas /	
des de la me tog gi phreng ba byin pa dang /	
rgyal po'i mi rnams kyis rkun po cig shos po de bzung nas rgyal po la phul lo //	
rgyal pos blon po rnams la smras pa /	
shes ldan dag 'di la ji ltar bsgrub par bya /	
de rnams kyis smras pa /	
dgum lags so //	
rgyal pos smras pa /	
shes ldan dag skyes bu 'di lta bu'i dpa' bo ga la bsad /	
'di la spyan ras kyis btsa' bar bya'o zhes /	
des bu mo rgyan thams cad kyis brgyan nas de la chung mar byin te /	
rgyal srid phyed kyang bgos so //	
dge slong dag ji snyam du sems //	
de'i tshe de'i dus kyi rkun po cig shos gang yin pa de ni nga nyid yin no //	
de'i tshe de'i dus kyi de'i bu gang yin pa de ni sgra gcan zin 'di nyid yin te /	
de na yang nga la 'dis me tog gi phreng bas ngo shes so //	
da ltar yang @195b 'dis nga la dus ngo shes par byas so //	
dge slong dag de lta bas na sems can rnams	
kyi las kyi rnam par smin pa ni bsam gyis	
mi khyab pas las kyi gnas pa la goms par	
bya'o // grags 'dzin mas bsams pa /	
gal te sgra gcan zin gyi yab pho brang du gshegs pa dang /	
ji ltar yang slar gshegs par mi 'gyur ba de	
lta bur spyad par bya'o snyam nas de nas bdag	
nyid dang / sa 'tsho ma dang /	
ri dvags skyes la sogs pa bud med drug khri rgyan sna tshogs kyis brgyan cing /	
shin tu dri zhim po'i me tog gi phreng ba dang /	
bdug pas bsgos pa'i gos rnams kyis klubs so //	
de nas bcom ldan 'das kyis snga dro na bza' sham thabs mnabs /	
lhung bzed dang /	
chos gos bsnams te /	
dge slong gi tshogs kyis yongs su bskor cing /	
dge slong gi dge 'dun gyi mdun du bdar te /	
'dul ba'i skye bo la gzigs nas pho brang gi nang du zhugs so //	
de nas grags 'dzin ma dang /	
ri dvags skyes dang /	
sa 'tsho ma la sogs te bud med drug khri gzugs dang /	
lang tsho dang /	
dregs pa'i rgyags pas zin cing yid la gcags pas	
g-yen spyo zhing bskyod pan gser gyi 'og bag lhod	
par bcings pa mang po 'khrol zhing sgra 'byin la	
/ 'dzum pa'i glu dbyangs snyan pa dang /	
mig dang smin ma bskyod cing nu ma dang yan lag rnams gsal bar ston pa dang /	
bud med kyi tshul gyi stegs chos rnams ston to //	
de nas bcom ldan 'das kyis 'di snyam du dgongs te /	
gal te gdugs tshod gsol na /	
gdul ba'i skye bo'i dus las @196a *//	
kyang 'das par 'gyur la /	
bud med 'di rnams kyang 'dod chags kyis gdungs pas bden pa'i snod du mi 'gyur gyis /	
'di ltar so so'i skye bo ni rdzu 'phrul la myur du sems gtod pa yin pas /	
ma la ngas pho brang du rdzu 'phrul gyi cho	
'phrul bstan pas dad par dad par bya'o snyam du	
dgongs te / shar phyogs kyi steng gi bar snang la mngon par 'phags nas /	
spyod lam rnam pa bzhi mdzad de /	
'di lta ste /	
'chag pa dang /	
bzhengs pa dang /	
bzhugs pa dang /	
mnal bar mdzad do //	
me'i khams la yang snyoms par 'jug pa mdzad de /	
me'i khams la snyoms par zhugs pa na /	
sangs rgyas bcom ldan 'das kyis sku las 'od zer rnam pa sna tshogs dag 'byin par mdzad de /	
'di lta ste /	
sngon po dang /	
ser po dang /	
dmar po dang /	
dkar po dang /	
leb rgan dang /	
shel gyi kha dog dag go /	
gzhan yang cho 'phrul zung du ston par mdzad de /	
sku'i smad nas me 'bar bar mdzad la /	
sku'i stod nas chu grang mo'i rgyun 'bebs par mdzad de /	
sku'i stod nas me 'bar bar mdzad la /	
sku'i smad nas chu grang mo'i rgyun 'bebs par mdzad do //	
shar phyogs la ji lta ba bzhin du lho dang /	
nub dang /	
byang phyogs su yang de bzhin no //	
phyogs bzhir rdzu 'phrul gyi cho 'phrul rnam pa bzhis	
bstan nas rdzu 'phrul gyi cho 'phrul mngon par 'du	
mdzad pa slar bsdus te /	
dge slong gi dge 'dun gyi gung la gdan bshams pa nyid la bzhugs so //	
de @196b nas bud med de rnams kyis bcom ldan	
'das kyi rdzu 'phrul gyi cho 'phrul dag mthong nas	
dad par gyur te /	
shing rtsa ba nas bcad pa bzhin du bcom ldan 'das kyi zhabs la gtugs te /	
chos mnyan pa'i phyir spyan snga na 'khod do //	
de nas bcom ldan 'das kyis de rnams kyi bsam pa dang /	
bag la nyal ba dang /	
khams dang rang bzhin mkhyen nas /	
gang thos pas 'phags pa'i bden pa bzhi so sor	
yang dag par khong du chud par 'gyur ba de	
lta bu'i chos bshad pa mdzad de /	
sa 'tsho ma dang /	
ri dvags skyes la sogs pa bud med drug khri	
rgyun du zhugs pa'i 'bras bu mngon sum du byas	
so // grags 'dzin ma ni lhag par 'dod chags	
kyis zil gyis non pas bden pa mthong bar ma	
so // byas te / de 'di snyam du sems te /	
ma la bdag gis bcom ldan 'das ro'i sred pas dbang du bya'o snyam bsams nas /	
rang nyid kyis bcom ldan 'das kyi ched du bza'	
ba dang btung ba dag g-yos nas bdag rang gi	
lag nas bcom ldan 'das la dbul bar bya'o zhes	
pa dge slong rnams kyis thos nas /	
bcom ldan 'das la gsol pa /	
btsun pa bcom ldan 'das la /	
grags 'dzin ma ni rang gi lag nas bgyis pa'i	
ro'i sred pas dbang du bgyi bar 'tshal lags so	
// bcom ldan 'das kyis bka' stsal pa /	
dge slong dag nga sngon 'dod chags dang bcas /	
zhe sdang dang bcas /	
gti mug dang bcas pas ro so sor nyams su	
myong zhing ro so sor chags pa nyams su myong	
ba las da ltar nga 'dod chags dang bral /	
zhe sdang dang bral /	
gti mug dang bral te ro so sor nyams su myong yang /	
ro @197a *//	
la so sor chags par 'gyur ba'i nyams su myong ba med na /	
da nga la grags 'dzin mas ro'i sred pas ji ltar dbang du bya /	
dge slong rnams the tshom skyes te the tshom thams cad gcod pa /	
sangs rgyas bcom ldan 'das la zhus pa /	
btsun pa bcom ldan 'das grags 'dzin mas dbang du	
bgyi ba'i slad du la dus dbang du bgyi bar	
brtsams pa la gzigs /	
bcom ldan 'das kyis bka' stsal pa /	
dge slong dag da ltar gyi 'ba' zhig tu ma zad kyi /	
ji ltar 'dis 'das pa'i dus na yang nga dga'	
bar 'gyur bas dbang du byas pa de nyon cig	
/ dge slong dag sngon byung ba grong rdal med pa'i dgon pa'i gnas me tog dang /	
'bras bu dang /	
chu dang /	
rtsa ba phun sum tshogs pa zhig na /	
drang srong dka' thub drag po rtsa ba dang /	
'bras bu dang /	
chu la longs spyod pa /	
pags pa dang /	
lo ma gyon pa zhig gnas te /	
des mngon par shes pa lnga mngon sum du byas pas /	
de la ri dvags gdug pa rnams kyang 'dris pa'i gnas pas bsti gnas na gnas so //	
de phyogs gzhan zhig tu gci ba'i phyir song ba na /	
ri dvags mo zhig rjes bzhin rjes bzhin du 'brang ngo //	
de khu ba dang bcas par gcis pa de /	
ri dvags mo des 'thungs nas /	
lces mo mtshan la bldags so //	
sems can rnams kyi las kyi rnam par smin pa ni bsam gyis mi khyab pa yin pas /	
sems can dang ldan par gyur to //	
de 'byung ba'i dus su phyogs der 'ongs nas khye'u zhig byung ba dang /	
des dri bsnams pa dang /	
ris mi @197b mthun pa'i sems can yin te /	
skrag nas gcin stug shor nas bor te song ngo //	
ji tsam zhig na drang srong de phyogs der phyin pa dang /	
des khye'u de mthong nas 'di su'i bu yin snyam	
pa'i bsams pa la zhugs pa ni bdag nyid kyi	
yin par mthong nas /	
des de bsti gnas su khyer te /	
bsnun bsnyod nas bskyed /	
de chen por gyur pa dang /	
mgo la ri dvags kyi rva skyes par gyur te /	
de la ri dvags kyi rva 'dra ba yod pas /	
drang srong rva can drang srong rva can zhes bya bar gyur to //	
ji tsam na yang drang srong de nad kyis thebs par gyur nas /	
drang srong de dang mthun pa'i sman rnams kyis bsnyen	
bkur byas kyang de'i nad zhi bar ma gyur te	
/ gang gi tshe de 'chi ba la thug pa'i	
tshor ba skyes nas ring por mi thogs par 'chi	
bar 'gyur ba de'i tshe /	
des bu de la smras pa /	
bu bsti gnas 'dir phyogs sna tshogs na gnas pa'i	
drang srong rnams dus dus su 'ong gis khyod nga	
la dga' bas de rnams la kun tu spyod pa'i	
chos kyis 'ongs pa legs so zhes brjod pas yang	
dag par dga' bar bya zhing /	
stan la mgron du bos la rtsa ba dang 'bras bu ci nus par stobs shig ces smras nas /	
bsags pa kun gyi mtha' zad cing //	
mthon po kun gyi mtha' ltung 'gyur //	
'phrad pa'i mtha' ni 'bral ba ste //	
gson pa'i mtha' ni 'chi ba yin //	
zhes bya ba yin pas dus kyi chos dang ldan	
par gyur te; ;des de drang srong gi chos bzhin	
du bsregs te / de pha dang bral ba'i mya	
ngan gyis non pas skyo ba skyes nas mngon par	
shes pa lnga mngon sum du byas so //	
des dus gzhan zhig na chu'i don du bum pa khyer @198a *//	
nas song ba na /	
lhas char dbab par brtsams so //	
de chus bum pa bkang nas khyer te 'ong ba 'gred nas rdeg 'chos so //	
drang srong rnams ni myur du khro ba yin pas; de chu nyung zhig blangs te gtor nas /	
dmod pa por ba spyod pa ngan pa can khyod	
kyis bum pa chus bkang ba chag par byas kyis	
/ de lta bas na khyod nyi ma 'di nas bzung ste /	
lo bcu gnyis su char mi 'bebs par gyur cig ces byas pas /	
lha char mi 'bebs par gyur to //	
w'a ra n'a sir mu ge chen po byung nas skye bo'i tshogs phyogs kun tu dong ngo //	
rgyal pos ltas mkhan rnams bkug ste smras pa /	
shes ldan dag su zhig gi mthus na lhas char mi 'bebs /	
de rnams kyis smras pa /	
drang srong khros pas lags so //	
ji ste drang srong de dka' thub de las bskyod par nus na /	
lha de bzhin du char 'bebs kyis gzhan du na ni ma lags so //	
rgyal po sems khong du chud cing 'dug pa dang /	
btsun mo dang /	
blon po dang /	
gzhon nu rnams kyis smras pa /	
lha ci'i slad du thugs mi dgyes /	
des smras pa /	
drang srong khros pas lha char mi 'bebs la /	
ltas mkhan rnams kyang 'di skad ces /	
gal te drang srong de dka' thub de las bskyod nus na /	
de bzhin du lha char 'bebs kyis /	
gzhan du na ma yin no zhes zer te /	
dka' thub de la su zhig gis bskyod par nus mi shes so //	
rgyal po de'i bu mo zhi ldan ma zhes bya ba des smras pa /	
@198b gal te de lta na thugs las chung ngur	
mdzod cig dang bdag gis drang srong de dka' thub	
de las ci nas kyang g-yos par gyur pa de	
ltar bgyi'o // des smras pa /	
thabs ci zhig gis bya /	
des smras pa /	
bdag dang bud med gzhan rnams bram ze rnams la gsang tshig 'don du stsol cig /	
gru zam gyi bsti gnas me tog dang 'bras bu dang /	
chu phun sum tshogs pa bgyid du stsol cig /	
des de dang bud med gzhan dag kyang bram ze la gsang tshig slob tu bcug go /	
gru zam gyi bsti gnas kyang byed du bcug go /	
de nas de dbang du bya ba'i rdzas dang chang gis bkang ba'i 'bras bu de dag dang /	
gzhan yang 'bras bu rnam par bkra ba sna tshogs byed du bcug nas /	
drang srong gi cha byad du byas te /	
de rtsva dang /	
shing shun gyon nas /	
bud med rnams dang lhan cig bram ze rnams la	
gsang tshig 'don cing de'i bsti gnas su lhags pa	
dang / drang srong la slob ma rnams kyis smras pa /	
mkhan po khyod kyi bsti gnas su drang srong mang du lhags so //	
drang srong rnams lhags pa legs kyis nang du shog cig /	
de rnams nang du zhugs pa des mthong nas tshigs su bcad pas smras pa /	
brtags pa med par 'gying zhing 'gro ba dang //	
bzhin yang kha spu rnams dang bral gyur cing //	
'di rnams brang ni mtho dman gyur pa ste //	
ae ma drang srong cha byad sngon ma byung //	
de de rnams la the tshom gyis kun nas dkris pa'i blos rtsa ba dang 'bras bu bstabs so //	
de rnams kyis de dag zos nas drang srong de la smras pa /	
khyed kyi 'bras bu 'di dag ni rtsub pa kha ba @199a *//	
bska ba yin gyi /	
bdag cag gi chu nang gi bsti gnas de na	
yod pa'i 'bras bu rnams ni bdud rtsi dang 'dra	
ba yod de / 'di ltar khyod bdag cag gi bsti gnas su spyan 'dren to //	
des khas blangs nas de de rnams dang gru zam	
gyi skyed mos tshal du zhugs nas des de la	
dbang du bya ba'i rdzas chang gis bkang ba dang	
ldan pa'i na li ke re'i 'bras bu rnams dang	
gzhan dag kyang byin no //	
de chang gis myos pa dang /	
dbang du bya ba'i rdzas kyi sbyor bas de de	
dang lhan cig mi tshangs par spyad pas rdzu 'phrul	
yongs su nyams so //	
char la mngon par dga' ba'i lhas sprin kun nas bsdus pa dang /	
drang srong des bkag go /	
zhi ldan mas smras pa /	
da dung khyod kyis bdag nyid su yin pa mi shes sam /	
des de 'dod chags kyi zhags pas bcings nas rgyal po la phul nas /	
lha drang srong de ni 'di lags so //	
de nas lhas char dbab par brtsams nas lo legs par gyur to //	
rgyal pos zhi ldan ma 'khor dang bcas te drang srong de la chung mar byin no //	
des zhi ldan ma spangs nas /	
gzhan dag dang lhan cig dga' mgur spyod pa la zhugs pa na /	
de la zhi ldan mas phrag dog gi kun nas	
dkris pa'i snying gis de la bkur sti ma yin	
pa bya bar brtsams pa dang /	
de nas phar cig tshur cig rtsod pas mchil lham dang bcas pa'i rdog pas mgor bsnun pa dang /	
de bsams pa /	
sprin gyi 'brug sgra yang bdag gis mnags par mi bzod na /	
da ni 'dod @199b chags kyi zhags pas bcings nas bud med tsam gyis kyang brnyas sam snyam nas /	
des brtson 'grus la gnas pas slar yang mngon par shes pa lnga mngon sum du byas so //	
dge slong dag ji snyam du sems /	
de'i tshe de'i dus drang srong gang yin pa de ni nga nyid yin no //	
zhi ldan ma gang yin pa de ni grags 'dzin ma 'di nyid yin te /	
de na yang 'dis nga ro'i sred pas dbang du byas so //	
da ltar yang 'di la dus dbang du bya ba la zhugs so //	
gang gi tshe bcom ldan 'das pho brang du gdugs tshod gsol nas /	
phyi rol tu byung ba de'i tshe grags 'dzin ma	
khyim thab kyi byams pa dang bral lo snyam ste	
re thag chad nas khang thog tu 'dzegs te bdag	
nyid mchongs so // sangs rgyas bcom ldan 'das rnams	
ni bsnyel pa mi mnga' ba'i chos can yin pas	
nyid mchongs so // / bcom ldan 'das kyis rdzu 'phrul gyis de blangs so //	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa bcom ldan 'das kyi slad du grags 'dzin	
ma khang thog nas bdag nyid 'chongs pa la gzigs	
/ bcom ldan 'das kyis bka' stsal pa /	
dge slong dag de ltar gyi 'di 'ba' zhig tu	
ma zad de ji ltar 'dis 'das pa'i dus na	
yang nga'i phyir bdag nyid bor ba de nyon cig	
/ dge slong dag sngon byung ba grong khyer w'a	
ra n'a si na rgyal po tshangs sbyin zhes bya	
ba zhig byung ste /	
de dus gzhan zhig na ri dvags 'chor zhing rim	
gyis song ste ri sul zhig tu phyin pa dang	
/ des de na mi'am ci pho dang /	
mi'am ci mo gnyis las @200a *//	
mi'am ci pho ni nyal /	
mi'am ci mo ni ma nyal ba zhig mthong nas /	
rgyal pos gzhu rna drung du bkang ba'i mdas mi'am ci'i gnad du bsnun nas srog dang phral te /	
rgyal pos mi'am ci mo chung ma'i don du bzung nas khrid de song ba las /	
des smras pa /	
lha re zhig bzhed la de'i bar du bdag gis	
mi'am ci'i ro la mchod pa bgyid na gnang bar	
mdzad du gsol / rgyal pos bsams pa /	
re zhig gang du 'gro bar 'gyur /	
ro de la mchod pa ji ltar byed pa blta'o snyam nas des de la gnang ngo //	
de nas des mi'am ci'i ro de la shing gi	
phung po byas nas me spar te bdag nyid mchongs	
so // lhas tshigs su bcad pas smras pa /	
mi'am ci mo dga' spyad ces //	
don gzhan du ni bsam pa las //	
gzhan du yongs su rgyur byas pas //	
srog chags gnyis ni bsad par gyur //	
dge slong dag ji snyam du sems /	
de'i tshe de'i dus kyi mi'am ci gang yin pa de ni nga nyid yin no //	
mi'am ci mo gang yin pa de ni grags 'dzin ma 'di nyid yin te /	
de na yang 'dis nga'i phyir bdag nyid me phung du mchongs so //	
da ltar yang 'dis nga'i phyir khang thog nas bdag nyid mchongs so //	
bcom ldan 'das kyis dgongs pa /	
da ni grags 'dzin ma gdul ba'i dus la babs	
kyis ma la 'di ngas 'khor ba'i 'brog dgon pa	
nas bsgral bar bya'o snyam du dgongs nas /	
de la gang thos pas 'phags pa'i bden pa bzhi	
yang dag par khong du chud par 'gyur ba de	
lta bu'i chos @200b bshad pa mdzad de /	
grags 'dzin mas 'jig tshogs la lta ba'i ri'i rtse	
mo nyi shu mtho ba ye shes kyi rdo rjes	
bcom nas rgyun du zhugs pa'i 'bras bu mngon sum	
du byas te / de dad pa yang dag pa	
kho nas khyim nas khyim med par rab tu byung	
nas ji tsam na dgra bcom par gyur pa dang	
du byas te / / de rang gi rigs rgyud dang mthun par bya ba dang /	
'phags pa'i lam thob pas dge slong ma rnams kyi	
nang du dgos pa byung ba rnams la shin tu	
'dzem pa dang ldan no //	
de nas bcom ldan 'das kyis dge slong rnams la bka' stsal pa /	
dge slong dag nga'i nyan thos kyi dge slong ma	
rnams la 'dzem pa dang ldan pa'i mchog ni 'di	
lta ste / sgra gcan zin gyi ma grags 'dzin ma 'di yin no //	
yang dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa grags 'dzin mas las ci zhig bgyid na	
las de'i rnam par smin pas mngal du lo drug	
bzung lags / bcom ldan 'das kyis bka' stsal pa /	
dge slong dag grags 'dzin ma 'di nyid kyi sngon	
gyi tshe rabs gzhan rnams su las byas shing bsags	
pa dag ni zhes bya ba nas /	
lus can dag la 'bras bur 'gyur zhes bya ba'i bar gong ma bzhin du'o //	
dge slong dag sngon byung ba gnag lhas zhig na	
phyugs rdzi ma dang bud med gnyis zhig gnas te	
/ de gnyis dar ba'i bum pa thogs te /	
rgyun du grong mthar 'gro ba na de gnyis las	
bu mo ni ngan g-yo'i rang bzhin can yin no	
// ma ni drang ba zhig yin no //	
bu mos smras pa /	
@201a *// yum re zhig dar ba'i bum pa snoms shig /	
bshad pa zhig bgyid do //	
des thogs te song ngo //	
de ni ngan g-yo'i rang bzhin can yin pas phyi	
na sdod cing de'i rjes su slebs par ma song	
ste / de de ltar byed pa na ma des	
dar ba'i bum pa rgyang grags drug gi bar du	
ste / khyer ro // dge slong dag ji snyam du sems /	
de'i tshe de'i dus kyi phyugs rdzi mo gang yin	
pa de ni grags 'dzin ma 'di nyid yin te	
/ de na 'dis ma la ngan g-yo'i spyod pas	
rgyang grags drug tu dar ba'i bum pa bskur ro	
/ // las de'i rnam par smin pas 'dis sgra gcan zin lo drug tu mngal du bzung ngo //	
dge slong dag de lta bas na las gcig tu	
gnag pa rnams kyi rnam par smin pa ni gcig	
tu gnag pa yin la /	
zhes bya ba nas /	
dge slong dag khyed kyi de lta bu la bslab	
par bya'o zhes bya ba'i bar gong ma bzhin du'o	
// dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa tshe dang ldan pa sgra gcan zin gyis las ci zhig bgyis na /	
las de'i rnam par smin pas lo drug tu ma'i mngal du mchis lags /	
bcom ldan 'das kyis bka' stsal pa /	
dge slong dag sgra can zin 'di nyid kyis las	
tshogs rnyed pa rkyen yongs su bsgyur ba 'od pa	
bzhin du nye bar gnas pa /	
gdon mi za bar 'byung bar 'gyur ba'i las dag	
byas shing bsags pas sgra gcan zin nyid kyis las	
byas shing bsags pa dag gzhan su zhig gis so	
sor myong bar 'gyur /	
dge slong dag las byas shing bsags @201b pa dag	
ni phyi rol gyi sa'i khams la rnam par smin	
par mi 'gyur / chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar las dge ba dang /	
mi dge ba dag byas shing bsags pa dag ni zin pa'i phung po dang /	
khams dang skye mched la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag sngon byung ba w'a ra n'a si	
dang ha cang mi ring ba na me tog dang	
/ 'bras bu phun sum tshogs pa'i bsti gnas bya sna tshogs pa'i skad 'byin cing /	
bya dang /	
ri dvags 'dris par brten pa zhig yod de /	
de na drang srong 'bras bu dang /	
rtsa ba dang chu la longs spyod pa /	
pags pa dang /	
lo ma gyon pa dung dang /	
bris pa zhes bya ba spun gnyis shig gnas te /	
dung ni mkhan po byed do //	
bris pa ni slob ma byed do //	
de gnyis w'a ra n'a si'i 'jig rten thams cad la yang grags so //	
rgyal po tshangs byin gyis kyang skyed mos tshal ga ge mo zhes bya ba na /	
drang srong dung dang /	
bris pa spun gnyis gnas te /	
de la dung ni mkhan po byed do //	
bris pa ni slob ma byed do zhes thos so //	
ji tsam dus gzhan zhig na dung gis ril ba chus bkang nas /	
rtsa ba dang 'bras bu'i ched du nags khrod du song ngo //	
bris pa de yang de nyid kyi nang par sngar langs te song na /	
des me tog dang 'bras bu dag blangs te /	
rings par 'ongs nas rang gi ril ba la brtags nas /	
chu nyung nas @202a *//	
de skom pas nyen pas bsams pa /	
mkhan po'i chu btung ngo snyam nas des 'thungs so //	
ji tsam na drang srong dung rtsa ba dang 'bras bu dag blangs nas /	
skom pas nyen pa'i rang bzhin gyis bsti gnas su phyin nas ril ba la brtags na /	
stong par mthong na de mi bzod pa skyes te smras pa /	
kho bo'i chu rkun ma su zhig gis brkus /	
bris pas smras pa /	
mkhan po rkun ma ni bdag lags te /	
bdag gis 'tshal gyis /	
bdag la chad pas dgum du gsol /	
des smras pa /	
khyod ni kho bo dang spun yin la slob ma yang yin pas /	
gal te 'thungs na 'thungs pa legs kyis ji bder spyod cig /	
nges smras pa /	
mkhan po 'gyod pa 'di bdag gis bsal bas rngo mi thog gis /	
chom rkun pa la gcod pa'i chad pa lci ba	
gang lags pas bdag la dgum du gsol zhes de	
skad smras pa dang /	
drang srong dung khros nas smras pa /	
kho bo chad pa mi gcod kyis /	
ci ste khyod chad pa don du gnyer na rgyal po'i drung du song zhig /	
yang de'i tshe rgyal po ri dvags 'chor ba'i phyir	
chas pa de las des rgyal ba dang tshe spel	
bdag byas nas tshigs su bcad pas gsol ba btab	
pa / rgyal chen gang phyir ma stsal chab //	
'tshal bas bdag ni rkun ma lags //	
chom rkun chad pa gang lags pa'i //	
chad pa lci bas bdag la khum //	
rgyal pos smras pa /	
chu la ni ma byin par len pa med na /	
'on kyang sus dbang ba'i chu khyod kyis brkus /	
des ji ltar gyur pa rnams smras pa dang /	
rgyal pos smras pa @202b khyod dang nga spun yin zhing mkhan po yang yin pas /	
chad pas gcad par mi 'os kyis song zhig /	
des smras pa /	
lha bdag gi 'gyod pa bsal bar rngo mi thog gis /	
chom rkun pa la dgum pa'i chad pa lci ba	
gang lags pas bdag la dgum du gsol zhes de	
skad smras pa dang /	
rgyal po khro ba'i kun nas dkris pa la gnas pa'i kun nas dkris pa drag pos smras pa /	
gal te de ltar na 'di nyid du 'dug la	
re zhig nga slar ma log gi bar du khyod	
ma 'gro zhig / rgyal po des ri dvags bshor nas /	
ched du bsams te /	
sgo gzhan nas nang du zhugs nas phyir yang ma byung ngo //	
blon po rnams kyis zhag drug gi nyin par rgyal	
po la smras par lha drang srong de phyogs de	
kho na nyid na mchis nas deng du dgung drug	
lags kyis bka' stsal pa'i rigs so //	
rgyal pos smras pa chad pa nas phyung la de'i	
chad pa ni de kho na yin gyis song zhig	
/ blon po rnams kyis drang srong de la smras pa /	
drang srong lha'i zhal nas chad pa nas phyung la	
de'i chad pa ni de kho na yin gyis song	
zhig ces gsung ngo //	
de 'gyod pa dang bral te song ngo //	
dge slong dag ji snyam du sems /	
de'i tshe de'i dus kyi rgyal po tshangs byin gang	
yin pa de ni sgra gcan zin 'di nyid yin	
te / de na 'dis sems gdug pas drang srong	
la phyogs 'di nyid du 'dug la ma 'gro zhig	
ces smras pa de'i las kyi rnam par smin pas	
ma'i mngal du lo drug 'dug go /	
dge slong dag de lta bas na las gcig tu	
gnag pa rnams kyi rnam par smin pa ni gcig	
tu gnag pa yin la zhes bya ba nas /	
dge slong dag khyed kyis de lta bu la bslab par bya'o zhes bya ba'i bar gong @203a *//	
ma bzhin du'o ////	
'dul ba gzhi /	
bam po go lnga pa /	
dge slong rnams the tshom skyes nas /	
the tshom thams cad gcod pa /	
sangs rgyas bcom ldan 'das la zhus pa /	
btsun pa tshe dang ldan pa bzang ldan gyis las ci zhig bgyis na /	
las de'i rnam par smin pas mi gtso bo rnams kyi rgyal por gyur lags /	
bcom ldan 'das kyis bka' stsal pa /	
dge slong dag bzang ldan 'di nyid kyis las tshogs rnyed pa rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba'i las dag byas shing bsags pas /	
bzang ldan gyis las byas shing bsags pa dag gzhan su zhig gis so sor myong bar 'gyur /	
dge slong dag las byas shing bsags pa dag ni	
phyi rol gyi sa'i khams la rnam par smin par	
mi 'gyur / chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar las dge ba dang /	
mi dge ba byas shing bsags pa dag ni zin pa'i phung po dang /	
khams dang skye mched la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag sngon byung ba mu lto ba zhig ljongs shig nas /	
w'a ra n'a sir 'ongs pa dang /	
de na gnyug mar gnas pa'i mu lto ba phrag	
dog gi rang bzhin can rnams kyis de ltag dbyug	
dang thal lcag dang /	
@203b dbyug pa la sogs pas shin tu brdegs nas bskrad de /	
de w'a ra n'a si'i phyi rol na rgyal po'i skyed mos tshal zhig yod pa na gnas so //	
ji tsam na rgyal po tshangs sbyin sos ka'i dus la bab ste /	
me tog gi shing rnams kha 'bus shing /	
ngang pa dang /	
khrung khrung dang /	
rma bya dang /	
ne tso dang /	
ri skegs dang /	
khu byug dang /	
shang shang te'u rnams skad 'byin pa'i nags tshal stug	
po'i skyed mos tshal gyi gzhir btsun mo dang lhan	
cig song nas / de skyed mos tshal de na btsun mo dang /	
lhan cig bde ba nyams su myong bar byas nas gnyid log go /	
bud med ni me tog dang 'bras bu la dga' ba yin pas /	
me tog dang 'bras bu tshol zhing phan tshun 'khyams pa la zhugs so //	
ji tsam na rgyal po tshangs sbyin gnyid kyis dub pa sangs nas /	
rings pa rings par w'a ra n'a sir zhugs so //	
btsun mo bud med rnams kyang rings pa rings par dong ngo //	
ji tsam na bud med gzhan zhig brtabs pas mu tig gi do shal bor te song ngo //	
ji tsam na mu lto ba de skyed mos tshal der rgyu bar brtsams pa na /	
des mu tig gi do shal de mthong nas /	
des bsams pa /	
bdag la 'di ci dgos /	
'di'i phyir gnod pa 'thob par 'gyur ba'i gnas gang yin pa de yod snyam nas /	
des de su'i yin pa de len par 'gyur grang	
zhes de skyed mos tshal nyid du shing gi yal	
gzhig la btags te gzhag go /	
ji tsam na btsun mo rnams kyis rgyal po la gsol pa /	
lha btsun mo che ge mo zhes bgyi ba'i mu	
tig gi do shal skyed mos tshal du lus lags	
so // rgyal pos blon po rnams la bsgo ba /	
@204a *// shes ldan dag mu tig gi do shal skyed mos tshal du lus pa tshol cig /	
de rnams skyed mos tshal du dong nas btsal bar brtsams pa dang /	
ji tsam na shing gi yal ga zhig la btags pa mthong nas /	
de rnams kyis bsams pa /	
re zhig 'di sus btags dpyad par bya'o //	
snyam nas /	
de rnams skyed mos tshal na rgyu bar brtsams pa dang /	
ji tsam na mu lto ba zhig mthong nas de rnams kyis de la smras pa /	
kva'i nang rje mu tig gi do shal 'di su zhig gis yal ga la btags te bzhag /	
des ji ltar gyur pa de rnams la smras pa dang /	
blon po rnams kyis rgyal po la mu tig gi	
do shal phul nas ji ltar gyur pa smras so	
// rgyal pos smras pa /	
shes ldan dag mu lto ba de bltas khug cig /	
de rnams kyis bkug nas /	
rgyal pos smras pa /	
kva'i nang rje khyod kyis ci'i phyir mu tig gi	
do shal shing gi yal ga la btags te bzhag	
nas rang gir ma byas /	
de smras pa /	
lha 'di'i skal ba bdag la ma mchis kyi lha kho na la 'os pa'i slad du'o //	
rgyal po dga' bar gyur nas smras pa /	
kva'e nang rje khyod ni dam pa 'os pa yin pas dam pa gang 'dod pa gsol cig /	
sbyin no //	
des smras pa /	
gal te lha bdag la dgyes par gyur na /	
mu lto ba rnams 'tshal ma stsal cing de rnams	
re re la ras zung re bskon nas bdag dpon	
por bsko bar gsol /	
rgyal pos blon po rnams la bsgo ba /	
shes ldan dag khyed cag gis mu lto ba thams cad zan byin la /	
re re la ras zung re bskon te mi @204b 'di de rnams kyi dpon por chug cig /	
de rnams kyi w'a ra n'a sir dril sgrogs su bcug pa /	
lhas bka' stsal gyi w'a ra n'a si'i mu lto	
ba ji snyed pa thams cad skyed mos tshal che	
ge mo zhig tu 'dus shig /	
ngas mu lto ba rnams la zan sbyin zhing re	
re la yang ras zung re bskon no zhes bsgrags	
pa dang / de dag thams cad 'dus nas blon	
po rnams kyis kha zas bsod pas tshim par byas	
pa dang / nas / re re la yang ras zung re bskon te bsgo ba /	
lhas bka' stsal pa /	
deng phan chad khyed cag gi rgyal por mu lto ba 'di bskos kyis /	
khyed cag gis 'di'i tshig bzhin du byos shig /	
de rnams zas bsod pas tshim par byas pa dang /	
ras zung re bskon pas yi rangs nas smras pa /	
lhas ji ltar bka' stsal pa bzhin du 'tshal lo zhes mu lto ba de dpon por gyur to //	
mu lto ba rnams ni rang bzhin gyis bkres skom pas zil gyis non pa yin pas /	
tshong dus nas bza' ba dang btung ba 'phrog par byed do //	
de rnams rgyal pos bkur nas ni lhag par yang 'phrog par brtsams so //	
tshong rdal gyis 'tsho ba'i skye bo'i tshogs 'khrugs nas /	
des rgyal po la gsol pa dang /	
rgyal pos smras pa khyed cag srung ba la bag	
yod par byos la de rnams la ni ma brdegs	
shig / ji tsam na mi zhig snum khur dag	
khyer nas tshong 'dus kyi dbus nas song ba las	
shig / / mu lto pa'i dpon po des de las phrogs nas /	
des khyer te phyogs dben pa zhig tu song ba dang /	
mu lto ba rnams kyi phyir 'brang ste /	
de rnams kyis de la glags ltas pa na /	
'bab chu ba ri ka rgal nas shing zhig gi @205a *//	
drung du 'dug go /	
sangs rgyas rnams 'byung ba med pa na /	
'jig rten du rang sangs rgyas dman pa dang ngan	
pa la snying brtse ba can pas mtha'i gnas mal	
la dga' ba / 'jig rten gyi yon gnas gcig pu dag 'byung bar 'gyur ba yin pas /	
ji tsam na rang sangs rgyas zhig stes te phyogs der 'ongs pa dang /	
des de lus mdzes shing sems dang ba dang /	
spyod lam zhi bar mthong nas des bsams pa /	
gdon mi za bar bdag gis yon gnas dam pa	
'di lta bu la bya ba ma byas pa des	
na / bdag mi'i lus thob na yang mu lto bar skyes kyis /	
gal te bdag nyid chen po 'di bdag las snum	
khur bzhes par gyur na bdag gis de dbul lo	
snyam mo // de nas rang sangs rgyas de'i sems	
kyis de'i bsam pa shes nas pha rol rjes su	
bzung ba'i ched du de la lhung bzed bzed do	
snyam mo // // des de la gus pas snum khur phul lo //	
bdag nyid chen po de dag ni lus kyis chos ston gyis ngag gis ma yin pas /	
de steng gi bar snang la 'phags te /	
'bar ba dang gsal ba dang char 'bebs pa dang /	
glog 'byin pa'i chos 'phrul dag bya bar brtsams so //	
so so'i skye bo rnams ni rdzu 'phrul la myur du sems gtod pa yin pas /	
de shing rtsa ba nas bcad pa bzhin du rang	
sangs rgyas kyi rkang pa la gtugs nas smon lam	
gdab par brtsams pa /	
bdag gis yon gnas dam pa 'di lta bu la	
bya ba byas pa'i dge ba'i rtsa ba gang yin	
pa 'di bdag mi gtso bo rnams kyi rgyal por	
gyur la / @205b 'di las khyad par du 'phags	
pa'i ston pa mnyes par byed kyi mi mnyes par	
byed par ma gyur cig ces btab bo //	
de nas mu lto ba rnams lhags nas smras pa /	
bdag cag la yang snum khur stsol cig /	
des smras pa /	
ngas de bdag nyid chen po'i drang srong de la phul lo //	
de rnams kyis smras pa /	
phul nas khyod kyis smon lam ji skad btab /	
des smras pa /	
mi gtso bo rnams kyi rgyal por gyur cig ces byas so //	
de rnams kyis smras pa /	
bdag cag kho na khyod kyi mi gtso bo rnams	
su gyur cing de rnams kyi rgyal por khyod gyur	
cig / des smras pa /	
legs kyis de bzhin du gyur cig /	
khyed cag gis ci drang srong gi zhabs la gtugs te smon lam mi gdab bam /	
de rnams kyis rang sangs rgyas de'i rkang pa la gtugs te smon lam btab pa /	
bdag cag khyod kyi mi gtso bo rnams su gyur cing de rnams kyi rgyal por khyod gyur cig /	
ces byas so //	
dge slong dag ji snyam du sems /	
de'i tshe de'i dus kyi mu lto ba'i dpon po	
gang yin pa de ni sh'akya'i rgyal po bzang ldan	
'di nyid yin no //	
mu lto ba de rnams ni sh'akya lnga brgya po 'di dag yin te /	
'di dag dang bzang ldan mu lto bar gyur pa na /	
rang sangs rgyas la smon lam btab pa de'i las	
kyi rnam par smin pas sh'akya lnga brgya po 'di	
rnams kyi rgyal por gyur to //	
dge slong dag de lta bas na las gcig tu	
gnag pa rnams kyi rna par smin pa ni gcig	
tu gnag pa yin la zhes bya ba nas /	
dge slong dag khyed kyis de lta bu la bslab	
par bya'o zhes bya ba'i bar gong ma bzhin du'o	
// sangs @206a *//	
rgyas bcom ldan 'das sgra gcan gyi drang srong kun rdzi ka'i gnas na bzhugs so //	
de'i tshe lhung bzed rab tu mang po dang /	
bcom ldan 'das kyis lhung bzed bla gab med par bzhag go /	
de nas spre'u zhig shing s'a la las babs nas	
lhung bzed rnams gang na yod pa der song ba	
dang / dge slong rnams kyis lhung bzed rnams bcag tu 'ong zhes de bzlog go /	
de nas bcom ldan 'das kyis dge slong rnams la bka' stsal pa /	
dge slong dag spre'u 'dis lhung bzed rnams bcag par mi 'gyur gyis 'di ma bzlog cig /	
de nas spre'u de bcom ldan 'das kyi lhung bzed gang na ba der song ste phyin nas /	
bcom ldan 'das kyi lhung bzed khyer te shing s'a la de la 'dzeg nas /	
sbrang bu'i sbrang rtsi dvangs mas bkang ste /	
rim gyis dal bu dal bus shing s'a la las babs nas bcom ldan 'das la phul ba dang /	
bcom ldan 'das kyis de srog chags dang bcas pa yin pas ma bzhes so //	
de nas spre'u de mtha' gcig tu song nas srog chags bsal te /	
bcom ldan 'das la phul ba dang /	
bcom ldan 'das kyis de brtags pa ma yin no zhes ma bzhes so //	
de nas spre'u de mtha' gcig tu song ste chu	
grang mos btab nas bcom ldan 'das la phul ba	
dang / bcom ldan 'das kyis de brtags pa byas so zhes bzhes so //	
de nas spre'u de bcom ldan 'das kyis bdag gi	
sbrang rtsi'i lhung bzed bzhes so snyam du rig nas	
dga' ba dang / mgu ba dang /	
dga' ba rgya chen po dang /	
yid @206b bde ba skyes nas thal mo khong stong du sbyar ba byas te /	
phyi nur du gar byed cing phyag 'tshal ba las de bcom ldan 'das la dad pa skyes nas /	
bcom ldan 'das la rtog cing rgyab tu ma bltas pas khron par lhung nas shi ste /	
sgra gcan nyid kyi bram ze las drug la brtson pa zhig gi khyim du skyes so //	
gang gi nyi ma kho na la nying mtshams sbyor	
ba blangs pa de kho na'i nyi ma la sbrang	
rtsi'i char bab bo //	
de'i phas ltas mkhan rnams bkug nas smras pa dang /	
de rnams kyis smras pa /	
sems can 'di'i mthu yin no //	
ji tsam na bram ze mo de zla ba brgyad dam dgu 'das nas khye'u zhig btsas so //	
gang gi nyi ma kho na la btsas pa de	
kho na'i nyi ma la sbrang rtsi'i char bab bo	
// de'i nye du rnams 'tshogs shing 'dus nas nyi	
ma bdun gsum nyi shu rtsa gcig tu de'i btsas	
pa'i btsas ston rgya cher byas nas /	
khye'u yi ming cir gdags zhes ming 'dogs par byed do //	
nye du rnams kyis smras pa /	
khye'u 'di gang gi nyi ma kho na la ma'i	
rum du zhugs pa de kho na'i nyi ma la	
sbrang rtsi'i char bab la /	
gang gi nyi ma kho na la btsas pa de	
kho na'i nyi ma la yang sbrang rtsi'i char bab	
la gnas 'jog dang yang rus gcig pas de lta	
bas na / khye'u yi ming gnas 'jog gi bu	
sbrang rtsi can zhes bya bar gdags so zhes de'i	
ming gnas 'jog gi bu sbrang rtsi can zhes bya	
bas na / bar btags so // de bsrings bskyed nas chen por gyur to //	
gang gi tshe chen por gyur pa de'i tshe legs	
par gsungs pa'i chos 'dul ba la rab tu byung	
ste / de rab tu byung nas kyang nyi ma re re zhing sbrang rtsi lhung @207a *//	
bzed gsum gsum grub par gyur te /	
des de rnams las gcig ni bcom ldan 'das la 'bul lo //	
gnyis pa ni dge 'dun la'o //	
gsum pa ni grogs bshes dang lhan cig longs spyod par byed do //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa bcom ldan 'das tshe dang ldan pa gnas	
'jog gi bu sbrang rtsi can gyis las ci zhig	
bgyis na / las de'i rnam par smin pas gdugs	
re re zhing sbrang rtsi lhung bzed gsum gsum grub	
bgyis na / par gyur lags / bcom ldan 'das kyis bka' stsal pa /	
dge slong dag gnas 'jog gi bu sbrang rtsi can	
nyid kyis las tshogs rnyed pa rkyen yongs su bsgyur	
ba / 'od pa bzhin du nye bar gnas pa zhes bya ba nas /	
lus can dag la 'bras bur 'gyur zhes bya ba'i bar gong ma bzhin du'o //	
dge slong dag khyed kyis de bzhin gshegs pa la	
sbrang rtsi'i lhung bzed 'bul ba'i spre'u gang yin pa	
de mthong ngam / btsun pa mthong lags so //	
de'i tshe de'i dus kyi spre'u gang yin pa de	
ni gnas 'jog gi bu sbrang rtsi can 'di nyid	
yin te / de na 'dis de bzhin gshegs pa	
la sbrang rtsi'i lhung bzed phul ba de'i las kyi	
rnam par smin pas bram ze las drug la brtson	
pa'i khyim du skyes shing /	
nying mtshams sbyor ba blangs pa dang btsas pa na yang sbrang rtsi'i char bab bo //	
'di ltar da ltar yang nyi ma re re zhing	
sbrang rtsi lhung bzed gsum gsum 'grub par 'gyur ro	
// @207b dge slong dag de lta bas na las	
gcig tu gnag pa rnams kyi rnam par smin pa	
ni gcig tu gnag pa yin la zhes bya ba	
// nas / las gcig tu dkar ba la brtsal	
bar bya'o zhes bya ba'i bar gong ma bzhin du'o	
// nas / // de ci'i phyir zhe na /	
gal te dge slong gnas 'jog gi bu sbrang rtsi	
can gyis shar gyi rgya mtsho chen po la sbrang	
rtsir mos shing / lho dang /	
nub dang /	
byang gi rgya mtsho chen po dag sbrang rtsir mos na /	
de dag kyang sbrang rtsir 'gyur te /	
dge slong dag de lta na yon gnas de bzhin gshegs pa ni dpag tu med pa yin no //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa tshe dang ldan pa nye bar 'khor gyis las ci zhig bgyis na /	
las de'i rnam par smin pas rgyal po'i 'dreg mkhan du gyur lags /	
bcom ldan 'das kyis bka' stsal pa /	
dge slong dag nye bar 'khor 'di nyid kyis sngon	
gyi tshe rabs gzhan rnams su las byas shing bsags	
pa dang / tshogs rnyed pa ni zhes bya ba nas /	
lus can dag la 'bras bur 'gyur zhes bya ba'i bar gong ma bzhin du'o //	
dge slong dag sngon byung ba rgyal po'i 'dreg mkhan	
zhig yod pa'i drung du rang sangs rgyas shig song	
nas / bzhin bzang nga'i skra bregs shig dang /	
khyod la bsod nams su 'gyur ro //	
de yang rgyal po'i pho brang du chas pas des tsha bo la smras pa /	
tsha bo rab tu byung ba 'di'i dbu regs shig /	
kho bo rgyal po'i khab tu 'gro dgos kyis /	
ji ltar rgyal po la bya ba de bzhin du regs shig /	
des bsams pa zhang @208a *//	
po ji skad smras pa las gdon mi za bar	
'di la bsod nams yod do snyam nas des gus	
par byas te de'i skra dang kha spu bregs so	
// rang sangs rgyas kyis bsams pa sems can 'dis	
bsod nams mang du bskyed kyis 'di dge ba bskyed	
par bya'o snyam du bsams nas /	
de la rjes su snying brtse ba'i phyir steng gi bar snang la 'phags te /	
'bar ba dang gsal ba dang /	
char 'bebs pa dang /	
glog 'byin pa'i cho 'phrul dag bya bar brtsams so //	
so so'i skye bo ni rdzu 'phrul la myur du sems gtod pa yin pas /	
de shing rtsa ba nas bcad pa bzhin du rkang	
pa gnyis la gtugs te smon lam gdab par brtsams	
pa / dge ba'i rtsi ba 'dis ji ltar bdag	
gi zhang po rgyal po'i 'dreg mkhan byed pa de	
bzhin du bdag kyang rgyal po'i 'dreg mkhan du gyur	
cig ces byas so //	
dge slong dag ji snyam du sems rgyal po'i 'dreg	
mkhan gyi tsha bo gang yin pa de ni dge	
slong nye bar 'khor 'di nyid yin te /	
de na 'dis rang sangs rgyas kyi skra dang kha	
spu bregs nas smon lam btab pa de'i las kyi	
rnam par smin pas rgyal po'i 'dreg mkhan du gyur	
to // gzhan yang 'dis smon lam btab pa gang yin pa de nyon cig /	
dge slong dag sngon byung ba ri bor zhig na khyim bdag gcig gnas te /	
des rigs mnyam pa las chung ma blangs nas /	
de de dang lhan cig rtse bar byed /	
dga' bar byed dga' mgur spyod par byed de /	
de rtse bar byed /	
dga' bar byed dga' mgur spyod par byed pa las khye'u zhig btsas so //	
yang de rtse bar byed /	
@208b dga' bar byed dga' mgur spyod par byed pa	
las khye'u zhig btsas so zhes bya ba nas rim	
gyis khye'u bdun btsas so zhes bya ba'i bar du'o	
// de'i ne'u zla rgyal po'i 'dreg mkhan zhig yod	
pa de bu med pas lag pa la 'gram pa	
// gtad de / bdag la bu pho yang med /	
bu mo yang med pas bdag shin bdog pa thams cad bu med do //	
zhes rgyal pos mnga' mdzad par 'gyur ro snyam du	
sems khong du chud cing 'dug pa de khyim bdag	
des mthong nas smras pa /	
ne'u zla ci'i phyir sems khong du chud /	
des smras pa ne'u zla kho bo la nor gyi rigs 'di snyed cig yod na /	
bu pho yang med bu mo yang med pas kho	
bo shi nas 'di dag thams cad rgyal po'i mnga'	
mdzad par 'gyur na /	
ci'i phyir sems khong du chud par mi 'gyur /	
des smras pa /	
gal te de lta na kho bo'i bu 'di dag	
thams cad kyi nu bo shos de kho bos khyod	
la sbyin no // des de blangs so //	
ji tsam na khyim bdag de shi ba dang /	
de'i bu de rnams gang gi tshe kha cig dang lhan cig 'thab mo 'gyed pa de'i tshe /	
des gang dag gi spu 'dreg mkhan yin pa khyed	
kyang 'thab mo rgol lam zhes kha zer bar byed	
do // de rnams yid mi bde ba skyes nas bsams pa /	
bdag cag brnyas pa ci yang rung ba gang yin	
pa de thams cad ni nu bo 'di'i skyon las	
gyur gyis / thams cad du dbrog go snyam nas /	
de rnams kyis de 'phrogs pa dang /	
'dreg mkhan khros na des 'dreg mkhan thams cad la khrims su bcas pa /	
khyim bdag ga ge mo zhes bya ba'i bu rnams	
kyi kha spu bcos pa'i las sus kyang mi bya'o	
@209a *// zhes bcas so //	
de rnams skra dang kha spu dang sen mo ring	
por skyes pa de rnams rgyal pos mthong nas smras	
pa / shes ldan dag khyed cag ci'i phyir skra dang kha spu dang sen mo ring por 'dug /	
de rnams kyis smras pa /	
lha 'dreg mkhan 'dis 'dreg mkhan thams cad la de	
rnams kyi kha spu bcos pa'i las su yang ma	
bgyid ces bkag lags so //	
ci'i phyir de rnams kyis ji ltar gyur pa smras pa dang /	
rgyal pos smras pa /	
phas bu byin na khyed cag gi ci'i phyir dbrog /	
de la slar byin cig /	
de rnams kyis mi 'dod bzhin du slar btang ngo //	
de rnams yid mi bde ba skyes te 'jig rten	
gyi smad pas 'jigs nas de gsad par 'dod do	
// 'jig rten la ni mdza' ba dang mi mdza' ba dang bar ma yod pas /	
de la gzhan dag gis sbran pa dang /	
des 'dreg mkhan de la smras pa /	
de rnams bdag la gsod par 'tshal gyis gnang bar mdzod cig dang rab tu 'byung ngo //	
des bsams pa /	
de rnams kyis srog dang phral ba bas ni /	
rab tu byung ba bla'o snyam du bsams nas smras pa /	
bu gal te de ltar na song la rab tu byung zhig /	
gang gis tshe yon tan gyi tshogs cung zad thob pa de'i tshe bdag la smros shig /	
de gnang ba thob nas drang srong rnams kyi nang du rab tu byung ste /	
des mkhan po med pa dang /	
slob dpon med par rang byang chub mngon sum du byas so //	
des bsams pa /	
bdag gi pha de la sngon khas blangs pa'i dam bcas pa de ston du 'gro'o snyam nas /	
de de'i drung du song ste /	
'bar ba dang @209b gsal ba dang char 'bebs pa dang /	
glog 'byin pa'i cho 'phrul dag bya bar brtsams so //	
so so'i skye bo ni rdzu 'phrul la myur du sems gtod pa yin pas /	
de shing rtsa ba nas bcad pa bzhin du rkang	
pa gnyis la gtugs nas smon lam gdab par brtsams	
pa / bdag gis yon gnas dam pa 'di lta	
bu la bya ba byas pa gang yin pa'i dge	
ba'i rtsa ba 'dis bdag rgyal po'i 'dreg mkhan du	
pa / gyur cig / gzhan yang 'dis rang sangs	
rgyas lnga brgya la bya ba byas nas smon lam	
pa / gyur cig / btab pa / dge ba'i	
rtsa ba 'dis bdag rgyal po'i 'dreg mkhan du gyur	
pa / gyur cig / btab pa / cig /	
gzhan yang yang dag par rdzogs pa'i sangs rgyas bzhi	
la bya ba byas nas smon lam btab pa /	
dge ba'i rtsa ba 'dis bdag rgyal po'i 'dreg mkhan	
du gyur cig ces btab pa'i las de'i rnam par	
smin pas lan mang du rgyal po'i 'dreg mkhan du	
gyur to // yang dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa tshe dang ldan pa nye bar 'khor gyis las ci zhig bgyis na /	
las de'i rnam par smin pas 'dul ba 'dzin pa rnams kyi mchog tu bstan lags /	
bcom ldan 'das kyis bka' stsal pa /	
smon lam btab pa nyid kyis so //	
gang du smon lam btab lags //	
dge slong dag sngon byung ba bskal pa bzang po	
'di nyid la skye dgu rnams kyi tshe lo nyi	
khri thub pa na yang dag par rdzogs pa'i sangs	
rgyas 'od srung zhes bya ba 'jig rten du byung	
ste zhes bya ba nas /	
de grong khyer w'a ra n'a sir nye bar brten te /	
drang srong smra ba @210a *//	
ri dvags kyi nags na bzhugs so zhes bya ba'i bar gong ma bzhin du ste /	
de'i bstan pa la 'di rab tu byung bar gyur te /	
rab tu 'byin pa'i dge slong gang yin pa de	
yang yang dag par rdzogs pa'i sangs rgyas 'od srung	
gis 'dul ba 'dzin pa rnams kyi mchog tu bstan	
to // de la 'dis tshe ji srid par tshangs	
par spyod pa spyad na yon tan gyi tshogs 'ga'	
yang ma thob nas /	
de na 'di 'chi ba'i dus la bab pa na smon lam btab pa /	
bdag gis yang dag par rdzogs pa'i sangs rgyas bcom	
ldan 'das 'od srung la tshe ji srid bar tshangs	
par spyod pa spyad na /	
yon tan gyi tshogs 'ga' yang ma thob kyis dge	
ba'i rtsa ba gang yin pa 'dis yang dag par	
rdzogs pa'i sangs rgyas bcom ldan 'das 'od srung gis	
bram ze'i khye'u bla ma zhes bya ba gang yin	
pa de la bram ze'i khye'u khyod skye dgu rnams	
kyi tshe lo brgya thub pa na de bzhin gshegs	
pa dgra bcom pa yang dag par rdzogs pa'i sangs	
rgyas sh'akya thub pa zhes bya bar 'gyur ro zhes	
lung bstan par gyur pa de'i bstan pa la bdag	
rab tu rab tu byung zhing nyon mongs pa thams	
cad spangs te dgra bcom pa mngon sum du byas	
nas / ji ltar bdag gi mkhan po yang dag	
par rdzogs pa'i sangs rgyas 'od srung gis 'dul ba	
'dzin pa rnams kyi mchog tu bstan pa de bzhin	
du bdag kyang bcom ldan 'das sh'akya thub pa des	
'dul ba 'dzin pa rnams kyi mchog tu bstan par	
gyur cig ces btab pa de'i smon lam gyi dbang	
gis da ltar de bzhin gshegs pas 'dul ba @210b	
'dzin pa rnams kyi mchog tu bstan to //	
dge slong dag de lta bas na las gcig tu	
gnag pa rnams kyi rnam par smin pa ni gcig	
tu gnag pa yin la zhes bya ba nas brtsal	
bar bya ste / dge slong dag de lta bu	
la khyed kyis bslab par bya'o zhes bya ba'i bar	
gong ma bzhin du'o //	
gang gi tshe bcom ldan 'das kyis bdud 'byung po	
'khor dang bcas pa bye ba phrag sum cu rtsa	
drug bcom nas / bla na med pa'i ye shes	
brnyes pa de'i tshe bdud kyi ris kyi lha rnams	
kyis grong khyer ser skya'i gzhir rgyal po btsun mo	
dang blon po dang /	
grong mi dang yul mi dang bcas pa la dge	
sbyong go'u ta ma ni de ring shi'o zhes bsgrags	
so // de nas rgyal po zas gtsang btsun mo dang gzhon nu dang /	
blon po dang /	
grong mi dang /	
yul mi dang bcas pas mya ngan bya bar brtsams pa dang /	
lha rnams kyi shes pa mthong ba ni 'og tu 'jug pa yin pas /	
gnas gtsang ma'i ris kyi lha rnams kyis smras pa /	
bcom ldan 'das ma nongs te /	
'di ltar bcom ldan 'das kyis bla na med pa'i ye shes brnyes so //	
de nas rgyal po zas gtsang gis kun dga' ba	
bya ste kun dga' bar gyur pa de'i tshe bdud	
rtsi zas kyi khye'u zhig btsas te /	
de'i btsas pa'i btsas ston rgya cher byas nas /	
khye'u yi ming cir gdags zhes ming 'dogs par byed do //	
nye du dag gis smras pa /	
khye'u 'di kun dga' bar gyur ba na btsas pas /	
khye'u yi ming kun dga' bo zhes gdags so zhes	
de'i ming kun dga' bo zhes bya bar btags so	
// khye'u kun dga' bo ma ma brgyad po pang na 'tsho ba'i ma ma gnyis dang /	
@211a *// nu ma bsnun pa'i ma ma gnyis dang /	
dri ma phyi ba'i ma ma gnyis dang /	
rtsed grogs kyi ma ma gnyis la rjes su gtad de /	
de ma ma'i pang du 'tsho ba na mtshan mkhan	
rnams kyis khye'u 'dis ni bcom ldan 'das sh'akya thub	
pa'i rim gro byed par 'gyur ro zhes lung bstan	
to // bdud rtsi zas kyi khye'u mtshan mkhan rnams	
kyis lung bstan to zhes thos nas des bsams pa	
to // / gal te de lta na bcom ldan	
'das kyis rab tu phyung du 'ong ngo zhes spyan	
sngar mi 'bab par bya'o snyam na /	
gang gi tshe bcom ldan 'das ser skya'i gzhir gshegs pa de'i tshe /	
de yangs pa can du skyel lo //	
gang gi tshe bcom ldan 'das yangs pa can du gshegs pa de'i tshe /	
slar yang ser skya'i gzhir khyer ro //	
sangs rgyas bcom ldan 'das rnams ni de lta bu mi mkhyen pa'am /	
mi gzigs pa'am /	
thugs su ma chud pa'am /	
rnam par mi rig pa cung zad kyang mi mnga'o //	
chos nyid kyis sangs rgyas bcom ldan 'das thugs rje chen po dang ldan pa /	
'jig rten la phan par zhugs pa /	
srung ba gcig pu pa /	
nyag gcig dpa' ba zla med pa /	
gnyis su mi gsung ba /	
zhi gnas dang lhag mthong gis bzhugs pa /	
dul ba'i gnas gsum gyi gzhi la mkhas pa /	
chu bo bzhi las rgal ba rdzu 'phrul gyi rkang pa bzhi'i zhabs legs par gnas pa /	
bsdu pa'i dngos po bzhi la yun ring po nas goms pa /	
yan lag lnga spangs pa /	
'gro ba lnga las 'das pa /	
yan lag drug dang ldan pa /	
pha rol tu @211b phyin pa drug yongs su rdzogs pa /	
byang chub kyi yan lag bdun gyi me tog gis phyug pa /	
lam gyi yan lag brgyad ston pa /	
mthar gyis gnas pa'i snyoms par 'jug pa dgu la mkhas pa /	
stobs bcu'i stobs dang ldan pa /	
phyogs bcur snyan pas yang dag par rgyas pa /	
brgya phrag bcu la dbang bsgyur las khyad par du	
'phags pa rnams ni nyin lan gsum mtshan lan gsum	
sangs rgyas kyi spyan gyis 'jig rten la gzigs nas	
/ gang ni nyams par gyur /	
gang ni 'phel bar gyur /	
gang ni gnod par gyur /	
gang ni nyam nga bar gyur /	
gang ni mi bde bar gyur /	
gang ni gnod pa dang nyam nga ba dang mi bde bar gyur /	
gang ni ngan song la gzhol /	
gang ni ngan song la 'bab /	
gang ni ngan song la bab /	
ngas gang ni ngan song las bslang ste mtho ris dang thar pa la gzhag par bya /	
gang gi dge ba'i rtsa ba ma skyed pa dag	
ni bskyed par bya gang gis bskyed pa dag ni	
yongs su smin par bya //	
gang gi smin pa ni grol bar bya zhes mkhyen pas gzigs pa 'jug to /	
yang smras pa /	
chu srin gnas kyi dug can pa //	
dus las 'da' bar 'gyur srid kyi //	
sangs rgyas gdul la byams pa ni //	
dus las 'da' bar mi 'gyur ro //	
bcom ldan 'das kyis dgongs pa /	
gzhon nu kun dga' bo ni srid pa tha ma pa yin pas /	
de'i nga'i bstan pa la rab tu 'byung ste rab	
tu byung nas nga'i rim gro byed cing gsung rab	
'dzin pa dang / nga yongs su mya ngan las 'das nas bdud rtsi thob par 'gyur gyis /	
ma la ngas gzhon nu kun dga' bo bstan pa	
la gzhug par bya'o snyam nas ma tshor ba kho	
nar grong @212a *// khyer ser skya'i gzhir byon nas bdud rtsi zas kyi gnas khang du gshegs te /	
gdan bshams pa nyid la bzhugs so //	
bdud rtsi zas kyis gzhon nu kun dga' bo khang	
phran gzhan zhig gi nang du bcug ste bzhag go	
/ bcom ldan 'das kyis gang gis na sgo rang	
'bye bar 'gyur bar de ltar byin gyis brlabs nas	
thog ma kho nar bcom ldan 'das kyis zhabs la	
mgo bos phyag byas te /	
bsil yab blangs nas bcom ldan 'das kyi snam logs na bcom ldan 'das la g-yob cing 'dug go /	
de nas bdud rtsi zas kyis bcom ldan 'das kyi	
zhabs gnyis la mgo bos phyag byas te phyogs gcig	
tu 'dug go / phyogs gcig tu 'dug pa dang /	
bcom ldan 'das kyis bdud rtsi zas la chos dang	
ldan pa'i gtam gyis yang dag par ston par mdzad	
/ yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad do /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas gdan las bzhengs te bzhud do //	
rgyu'i stobs che yang rkyen gyi stobs la ltos dgos pas /	
srid pa tha ma pa'i sems can kun dga' bo	
bcom ldan 'das kyi rjes bzhin rjes bzhin 'brang ba	
na / bdud rtsi'i zas chung ma'i 'khor dang bcas pas bzlog par ma nus pa dang /	
bcom ldan 'das kyis bka' stsal pa /	
'di @212b ni srid pa tha ma pa'i sems can	
yin pas khyed kyis bzlog par mi nus kyis ma	
bzlog cig / bdud rtsi zas kyis gsol pa /	
bcom ldan 'das gal te de ltar gyur na /	
'di la rim pa bzhin bgyi'o //	
bcom ldan 'das kyis bka' stsal pa /	
de bzhin du byos shig /	
de nas bdud rtsi zas kyis dge sbyong dang /	
bram ze dang /	
bkren pa dang /	
phongs pa dang /	
'gro bar chas pa'i slong ba po rnams kyis phyir sbyin pa dag gtong du bcug /	
bsod nams dag byed du bcug /	
rang gi skye bo dang gnyen gyi tshogs rnams la yang gzod pa gsol du bcug nas /	
rgyan thams cad kyis brgyan te /	
glang po che la zhon nas skye bo du mas yongs su bskor te /	
n+ya gro dha'i kun dga' ra ba logs su phyogs te /	
bcom ldan 'das kyi spyan sngar btang ngo //	
de yang srang gi dbus nas 'gro ba na glang po ches autpa la'i chun po zhig zos so //	
mtshan mkhan rnams kyis mthong nas de rnams kyis smras pa /	
gzhon nu 'di ni thos pa 'dzin pa rnams kyi mchog tu 'gyur ro //	
de ji tsam bzhon pa'i sa'i bar du bzhon pas song nas bzhon pa las babs te /	
rkang pa kho nas n+ya gro dha'i kun dga' ra bar zhugs nas /	
bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
bcom ldan 'das kyis 'od srung gzhon nu rab tu	
phyung shig ces 'od srung stobs bcu ldan la gtad	
nas / des de rab tu phyung bsnyen par rdzogs par byas so //	
de nas bcom ldan 'das ser skya'i gzhir ji tsam bzhed kyi @213a *//	
bar du bzhugs nas rgyal po'i khab gang na ba der rgyu zhing gshegs te /	
rim gyis rgyu zhing gshegs pa dang /	
rgyal po'i khab tu byon nas /	
rgyal po'i khab 'od ma'i tshal bya ka lan ka gnas pa na bzhugs so //	
tshe dang ldan pa kun dga' bo'i spyi bor phol mig byung nas /	
bcom ldan 'das kyis 'tsho byed la bka' stsal pa /	
dge slong kun dga' bo la dpyad byos shig /	
btsun pa bka' bzhin 'tshal zhes 'tsho byed gzhon nus bskyed kyis bcom ldan 'das las mnyan to //	
de nas bcom ldan 'das dge slong gi dge 'dun	
gyi gung la gdan bshams pa nyid la bzhugs nas	
chos 'chad do // tshe dang ldan pa kun dga'	
bo yang chos mnyan pa'i phyir de nyid na 'dug	
chos 'chad do // go / 'tsho byed gzhon nus bskyed kyis bsams pa /	
'di chos la dad pa bde bar gyur pas mi tshor gyis /	
dpyad bya ba'i dus la bab bo snyam nas des	
de'i phol mig smin par 'gyur ba dag bskus nas	
de nyid du bral te de nyid du sos bar	
byas so // de na chos bshad pa rdzogs nas 'tsho byed kyis gsol pa /	
bcom ldan 'das bdag gis 'phags pa kun dga' bo	
'di nyid na mchis bzhin du phol mig smin par	
bgyis te brtol nas sos par bgyis lags so //	
tshe dang ldan pa kun dga' bos smras pa /	
gal te bdag gi lus til 'bru tsam du btubs par gyur kyang bdag gis mi tshor lags so //	
bcom ldan 'das kyi chos las byung ba'i dad pas	
bsam pa bsdus pa la 'tsho byed mchog tu ya	
mtshan skyes so // dge slong rnams the tshom skyes	
@213b nas the tshom thams cad gcod pas sangs rgyas	
bcom ldan 'das la zhus pa /	
btsun pa tshe dang ldan pa kun dga' bos las ci zhig bgyis na /	
des na spyi bor phol mig byung bar gyur lags /	
bcom ldan 'das kyis bka' stsal pa /	
dge slong dag dge slong kun dga' bo 'di nyid	
kyis las byas shing bsags pa dag ni zhes bya	
ba nas / lus can dag la 'bras bur 'gyur zhes bya ba'i bar gong ma bzhin du'o //	
dge slong dag sngon byung ba yul mtha' 'khob cig	
na rgyal po ki ra ta zhes bya ba gnas	
so // sangs rgyas rnams 'byung ba med pa na /	
'jig rten du rang sangs rgyas dman pa dang ngan	
pa la snying brtse ba can pas mtha'i gnas mal	
la dga' ba / 'jig rten gyi yon gnas gcig pu pa dag 'byung bar 'gyur bas /	
de nas rang sangs rgyas zhig de dang der rgyu ba na /	
ki ra ta'i grong khyer du phyin nas /	
de der bsod snyoms kyis phyir ki ra ta'i rgyal po'i khyim du zhugs pa dang /	
de de la mi bzod pa skyes te /	
sems gdug pas 'jim ril gyi ngan kong gis rgyab tu bsnun pa las /	
bdag nyid chen po de dregs pa dang /	
nga rgyal bcom pa yin pas /	
de snod du ma gyur par shes nas song ngo //	
dge slong dag ji snyam du sems /	
ki ra ta'i rgyal po gang yin pa de ni dge slong kun dga' bo de nyid yin te /	
gang 'dir rang sangs rgyas la mi bzod pa bskyed	
de sems gdug pas 'jim ril gyi ngan kong gis	
rgyab tu bsnun pa de'i las kyi rnam par smin	
pas / tshe rabs lnga brgyar gang dang gang du	
skye ba de dang der spyi bor phol mig byung	
pas / bar gyur to // 'di ltar da ltar 'di'i srid pa tha ma la @214a *//	
yang spyi bor phol mig byung ngo //	
gang gi tshe tshe dang ldan pa kun dga' bo	
bcom ldan 'das dang thabs cig 'gro ba de'i tshe	
/ de bcom ldan 'das la lhag par dad pa	
dang gus pa dang khrel yod pa dang ngo tsha	
shes pa dang 'dzem pa nyid kyis nye bar gnas	
/ so // gang gi tshe sprul pa yin na	
ni dad pa dang gus pa dang ngo tsha shes	
/ so // pa dang / khrel yod pa dang	
'dzem pa de 'dra ba dag gis mi gnas so	
/ so // pa dang / // ji tsam na	
khyim bdag cig gis sangs rgyas la sogs pa dge	
slong gi dge 'dun rang gi khyim du gdugs tshod	
la spyan drangs pa dang /	
bcom ldan 'das snga dro na bza' sham thabs mnabs /	
lhung bzed dang chos gos bsnams te /	
dge slong gi tshogs kyis yongs su bskor cing /	
dge slong gi dge 'dun gyi mdun gyis bltas nas /	
khyim bdag de'i khyim du gshegs te /	
gdugs tshod gsol nas slar gshegs so //	
dge slong rnams kyi tshe dang ldan pa kun dga' bo la dris pa /	
tshe dang ldan pa kun dga' bo ci de ring khyod bcom ldan 'das dang thabs cig song ngam /	
'on te sprul pa dang /	
des smras pa /	
bcom ldan 'das dang thabs cig song gi /	
sangs rgyas kyi sprul pa dang ni ma yin no //	
ci mngon /	
gang gi tshe kho bo bcom ldan 'das dang thabs cig 'gro ba de'i tshe /	
bdag bcom ldan 'das la lhag par dad pa dang gus pa dang /	
ngo tsha shes pa dang /	
khrel yod pa dang /	
'dzem pas nye bar gnas pa yin no //	
gang gi tshe sangs rgyas kyi sprul pa yin pa de'i tshe de ltar @214b mi 'gyur ro //	
dge slong dag phan tshun smras pa /	
tshe dang ldan pa kun dga' bo ni mtshan ma la mkhas so //	
phyogs dang phyogs mtshams rnams su /	
dge slong kun dga' bo mtshan ma la mkhas so zhes bya ba'i sgra bsgrags so //	
de nas bcom ldan 'das rgyal po'i khab tu ji tsam bzhed kyi bar du bzhugs nas /	
mnyan yod gang na ba der rgyu zhing gshegs te /	
rim gyis rgyu zhing gshegs pa dang mnyan yod du byon nas /	
mnyan yod na rgyal bu rgyal byed kyi tshal mgon	
med zas sbyin gyi kun dga' ra ba na bzhugs	
so // de nas tshe dang ldan pa kun dga' bo snga dro sham thabs bgos //	
chos gos dang lhung bzed thogs nas mnyan yod du	
bsod snyoms kyi phyir zhugs pa bram ze zhig gis	
mthong nas bsams pa /	
dge sbyong go'u ta ma'i nyan thos dge slong kun	
dga' bo mtshan ma la mkhas so zhes thos pa	
gang yin pa de ni 'di yin gyis /	
re zhig shing sha pa zhes pa 'di la 'dam	
ma du yod pa dri'o snyam nas des de la	
dris pa / 'phags pa shing sha pa 'di la 'dab ma ji snyed mchis /	
des smras pa /	
brgya dang stong dang khri phrag 'di snyed yod do zhes smras nas song ngo //	
bram ze des de la lo ma dag cig btogs nas bgrangs te bor ro //	
tshe dang ldan pa kun dga' bos bsod snyoms spyad de slar log pa dang /	
bram ze des yang smras pa /	
'phags pa da ltar shing sha pa 'di la 'dab ma ji snyed mchis mkhyen tam /	
des smras pa /	
sngar ni brgya dang stong dang khri phrag 'di snyed	
yod pa las de las 'di snyed cig btogs so	
// bram ze de 'phags @215a *//	
pa ni rtsis la yang de ltar mkhas pa lta zhes mchog tu ngo mtshar skyes so //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa tshe dang ldan pa kun dga' bos las ci zhig bgyis na /	
des na mtshan ma la mkhas par gyur lags /	
bcom ldan 'das kyis bka' stsal pa /	
dge slong dag dge slong kun dga' bo 'di nyid	
kyis las byas shing bsags pa dag ni zhes bya	
ba nas lus can dag la 'bras bur 'gyur zhes	
bya ba'i bar gong ma bzhin du'o //	
dge slong dag sngon byung ba w'a ra n'a si	
na bram ze zhig yod pa des rigs mnyam pa	
las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa las khye'u zhig btsas te /	
zhag bdun gsum nyi shu rtsa gcig tu de btsas pa'i btsas ston rgya cher byas te /	
rigs dang mthun pa'i ming btags nas de bsos bskyed de chen por gyur to //	
de yul gzhan du song ste mtshan ma'i bstan chos drug khri bslabs so //	
de bzhin du tshe rabs lnga brgya'i bar du 'khor	
ba na 'khor ba'i tshe mtshan ma'i bstan chos drug	
khri bslabs shing gzhan la yang bstan pa'i rgyu de	
dang rkyen des gang dang gang du skye ba de	
dang der mtshan mkhan rnams kyi mchog tu byung ngo	
// 'di ltar da ltar gyi srid pa tha ma	
la yang mtshan mkhan rnams kyi mchog tu byung ngo	
// // ko sa la'i rgyal po gsal rgyal la	
nyi ma @215b re re zhing dro ka'i dus su	
gzhong bar 'bras s'a lu'i chan dang /	
bu ram shing gi sdong bu zhig dang sreg pa gnyis lhung la /	
de gnyis las gcig ni gzhong pa'i steng du 'bab /	
cig shos ni sa la'o //	
des tshe dang ldan pa kun dga' bo la rig par byas te /	
des kyang dge slong rnams la'o //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa ko sa la'i rgyal po gsal rgyal gyis las ci zhig bgyis na /	
des na 'tshal ma'i dus su gzhong par 'bras s'a lu'i chan dang /	
bu ram shing gi sdong bu zhig dang sreg pa gnyis lhung la /	
de gnyis las cig ni gzhong pa'i steng du 'bab /	
cig shos ni sa la lhung bar gyur lags /	
bcom ldan 'das kyis bka' stsal pa /	
dge slong dag ko sa la'i rgyal po gsal rgyal	
'di nyid kyis sngon gyi tshe rabs gzhan dag tu	
las byas shing bsags te /	
des na 'di'i zas kyi dus su gzhong par 'bras	
s'a la'i chan dang bu ram shing gi sdong bu	
sreg pa gnyis lhung la /	
de gnyis las gcig ni gzhong pa'i steng du 'bab /	
cig shos ni sa la lhung bar gyur pa ni /	
dge slong dag sngon byung ba grong khyer w'a ra	
n'a si na khyim bdag phyug cing nor mang ba	
longs spyod che ba zhig gnas te /	
de'i mngag gzhug pa rnams kyis zhing pa'i grong nas	
'bras s'a lu sar pa zhig dang sreg pa gnyis	
dang bu ram shing zhig khyer te 'ongs so //	
sangs rgyas rnams 'byung ba med pa na /	
'jig rten du rang sangs rgyas dman pa dang /	
ngan pa la snying brtse ba can bas mtha'i gnas mal la @216a *//	
dga' ba /	
'jig rten gyi yon gnas gcig pu pa dag 'byung bar 'gyur bas /	
de nas rang sangs rgyas zhig w'a ra n'a sir 'ongs nas de snga dro sham thabs bgos /	
chos gos dang lhung bzed thogs te bsod snyoms la khyim bdag de'i khyim du zhugs pa na /	
des de lus mdzes pa dang sems dang par mthong	
nas des der de la thog mar lo tog sar	
pa 'on cig ces smras nas /	
'bras s'a lu'i chan dang bu ram shing gi sdong bu zhig dang /	
sreg pa gnyis phul ba las de las gcig ni lhung bzed du lhung ngo //	
cig shos ni sa la'o //	
bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi khyim bdag gang yin pa	
de ni rgyal po gsal rgyal 'di nyid yin te	
/ 'dis rang sangs rgyas la 'bras s'a lu'i chan dang /	
bu ram shing gi sdong bu dang /	
sreg pa gnyis phul ba de'i las kyi rnam par smin pas lo mang po dang /	
lo brgya phrag mang po dang /	
lo stong phrag mang po dang /	
lo brgya stong phrag mang por mi'i bde ba nyams su myong ngo //	
da ltar yang 'di'i zas kyi dus su gzhong par 'bras s'a lu'i chan dang /	
bu ram shing gi sdong bu dang sreg pa gnyis te /	
de las gcig ni gzhong pa'i steng du lhung la cig shos ni sa la'o //	
ko sa la'i rgyal po gsal rgyal gyis /	
bcom ldan 'das kyis bdag gi las kyi rgyu ba gcig lung bstan pas /	
sngon gyi mtha'i las kyi rnam par smin pa'i 'bras bu ni yod do snyam du rig nas /	
nyan thos kyi dge 'dun dang bcas pa la mngon	
par dad cing de de ltar @216b las kyi rnam	
par smin pa la yid ches pa'i blo gros kyis	
gnas so // ltas mkhan rnams kyis 'phags pa kun	
dga' bo ni cod pan gyis bcings par 'gyur ro	
zhes lung bstan pas ji tsam nam nangs pa dang	
gnas so // / tshe dang ldan pa kun dga'	
bo'i dpral bar phol mig byung ngo zhes ko sa	
la'i rgyal po gsal rgyal gyis thos nas /	
de 'di snyam sems te /	
yon gnas rnams la bya ba byas na /	
bsod nams kyi 'bras bu'i khyad par med par mi 'gyur pas /	
ma la bdag gis 'di la rang nyid kyis bkur sti bya'o snyam nas /	
des sman pa thams cad bkug ste /	
'phags pa kun dga' bo'i dpyad gyis shig /	
de'i dpyad gsal ba na bya bar brtsams pa dang /	
ko sa la'i rgyal po gsal rgyal gyis /	
che dang ldan pa kun dga' bo la rang nyid	
kyis rtsibs brgya yod pa'i gdugs gzung zhing phral ba'i	
rtsa 'bebs pa na cod pan gyis bcings so //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa tshe dang ldan pa kun dga' bos las ci zhig bgyis na /	
las de'i rnam par smin pas ko sa la'i rgyal	
po gsal rgyal gyis tshe dang ldan pa kun dga'	
bo la rang nyid kyis rtsibs brgya mchis pa'i gdugs	
gzung zhing rang nyid kyi cod pan dkar pos bcings	
te / bsnyen bkur bgyis lags /	
bcom ldan 'das kyis bka' stsal pa; dge slong dag	
dge slong kun dga' bo 'di nyid kyis sngon gyi	
tshe rabs gzhan dag tu las byas shing bsags pa	
dag ni / zhes bya ba nas /	
lus can dag la 'bras bur 'gyur zhes bya ba'i bar gong ma bzhin @217a *//	
du'o //	
dge slong dag sngon byung ba w'a ra n'a sir	
sman pa zhig gnas pa'i drung du rang sangs rgyas	
nad pa zhig song ba dang /	
des de la yo byad thams cad kyis bstabs te	
rang nyid kyis sman dpyad dang bkur sti byas so	
// dge slong dag ji snyam du sems /	
de'i tshe de'i dus kyi sman pa gang yin pa	
de ni dge slong kun dga' bo 'di nyid yin	
te / de na 'dis rang sangs rgyas la bya	
ba byas nas smon lam btab pa de'i las kyi	
rnam par smin pas lo brgya phrag du ma dang	
te / / lo stong phrag du mar rgyal po dang /	
blon po dang /	
bram ze dang khyim bdag rnams kyis 'di la bkur sti byas so //	
ji ltar da ltar yang 'di la ko sa la'i	
rgyal po gsal rgyal gyis rtsibs brgya yod pa'i gdugs	
spyi bor bzung zhing rang nyid kyis bsnyen bkur byas	
so // de nas bcom ldan 'das mnyan yod na	
ji tsam bzhed kyi bar du bzhugs nas shing s'a	
la can gang na ba der rgyu zhing gshegs te	
so // / rim gyis rgyu zhing gshegs pa dang /	
s'a la can du byon nas s'a la can gyi bram ze'i grong khyer na bzhugs so //	
de'i tshe 'di lta bu'i nyan thos chen po gnas	
brtan gnas brtan rnams bcom ldan 'das kyi nye 'khor	
na nye bar rten cing 'dug pa 'di lta ste	
/ tshe dang ldan pa kun shes ko'u di n+ya dang /	
tshe dang ldan pa rta thul dang /	
bzang ldan dang /	
rlangs pa dang /	
ming chen dang /	
grags pa dang /	
gang po dang /	
dri ma med pa dang /	
ba lang bdag dang /	
lag bzang dang /	
tshe dang ldan pa sh'a ri'i bu dang /	
tshe @217b dang ldan pa mo'u dgal gyi bu chen po dang /	
tshe dang ldan pa 'od srung chen po dang /	
tshe dang ldan pa gsus po che dang /	
tshe dang ldan pa ka pi na chen po dang /	
tshe dang ldan pa ma 'gags pa dang /	
dga' yod dang; kim phi la dang /	
sa la na gnas pa'i gnas brtan grags ldan dang /	
yul chu mig can na gnas pa'i gnas brtan gang po dang /	
de dag dang gzhan yang gnas brtan nyan thos chen	
po rnams bcom ldan 'das kyi nye 'khor na nye	
bar brten te gnas so ////	
'dul ba gzhi /	
bam po go drug pa /	
de nas bcom ldan 'das kyis dge slong rnams la bka' stsal pa /	
dge slong dag da ni nga rgas 'khogs gtugs te /	
'khor bzhi po dge slong dang /	
dge slong ma dang /	
dge bsnyen dang /	
dge bsnyen ma la gdams ngag dpog tu dub kyis /	
dge slong dag nga'i rim gro pa thugs la mi	
'thad pa ma yin gyi thugs la 'thad pas rim	
gro byed cing bka' stsal pa 'dzin pa dang /	
rang gi don yang nyams par mi 'gyur ba'i dge slong zhig spro bskyed cig /	
de nas tshe dang ldan pa kun shes ko'u di	
n+ya stan las langs te bla gos phrag pa gcig	
tu gzar nas / bcom ldan 'das gang na ba	
de logs su thal mo sbyar ba btud de bcom	
ldan 'das la 'di skad ces gsol to //	
btsun pa bdag bcom ldan 'das la thugs la mi	
'thad pa ma lags kyi thugs la 'thad pas rim	
gro bgyid cing bka' stsal pa 'dzin pa dang /	
rang gi don yang nyams par mi 'gyur ba lags so //	
ko'u di n+ya khyod re zhig rgas 'khogs gtugs pas khyod nyid @218a *//	
la rim gro pa dgos kyi /	
re zhig ko'u di n+ya khyod nyid kyi stan ji lta ba bzhin la 'dug cig /	
tshe dang ldan pa kun shes ko'u di n+ya rang gi stan ji lta ba la 'dug go /	
de nas tshe dang ldan pa rta thul dang /	
bzang ldan dang /	
rlangs pa dang /	
ming chen dang /	
grags pa dang /	
gang po dang /	
dri ma med pa dang /	
ba lang bdag dang /	
lag bzang dang /	
tshe dang ldan pa sh'a ri'i bu dang; tshe dang ldan pa mo'u dgal gyi bu chen po dang /	
tshe dang ldan pa 'od srung chen po dang /	
tshe dang ldan pa gsus po che dang /	
tshe dang ldan pa ka pi na chen po dang /	
tshe dang ldan pa ma 'gags pa dang /	
dga' yod dang /	
ki ma phi la dang /	
sa la na gnas pa'i gnas brtan grags pa dang /	
yul chu mig can gyi gnas brtan gang po stan las langs te /	
bla gos phrag pa gcig tu gzar nas /	
bcom ldan 'das gang na bde logs su thal mo sbyar ba btud de /	
bcom ldan 'das la 'di skad ces gsol to //	
btsun pa bdag ni bcom ldan 'das la thugs la mi 'thad pa ma lags kyi /	
thugs la 'thad pas rim gro bgyid cing /	
bka' stsal pa 'dzin pa dang bdag gi don yang nyams par mi 'gyur ba lags so //	
gang po khyod kyang rgas 'khogs gtugs te khyod nyid	
la rim gro pa dgos kyis re zhig gang po	
khyod nyid kyi stan ji lta ba bzhin la 'dug	
cig / tshe dang ldan pa gang po rang gi stan ji lta ba la 'dug go /	
de nas tshe dang ldan pa mo'u dgal gyi bu chen po 'di @218b snyam du sems te /	
bcom ldan 'das dge slong gang zhig rim gro bar bzhed par 'gyur /	
ma la bdag gis ji ltar sems mnyam par bzhag na /	
bcom ldan 'das kyi thugs la lta bar 'gyur ba	
de lta bu'i ting nge 'dzin la snyoms par 'jug	
par bya'o snyam mo //	
de nas tshe dang ldan pa mo'u dgal gyi bu chen pos ji ltar sems mnyam par bzhag na /	
bcom ldan 'das kyi thugs la lta bar 'gyur ba	
de lta bu'i ting nge 'dzin la snyoms par zhugs	
te / tshe dang ldan pa mo'u dgal gyi bu	
chen pos bcom ldan 'das kyi thugs la bltas na	
te / / nga'i rim gro dge slong kun dga'	
bos byas na thugs la mi 'thad pa ma yin	
gyi thugs la 'thad pa dang /	
bka' stsal pa 'dzin pa dang /	
rang gi don yang nyams par mi 'gyur pa yin	
no zhes bcom ldan 'das kyi thugs tshe dang ldan	
pa kun dga' bo la gtad par mthong ngo //	
mthong nas kyang ting nge 'dzin de las langs te	
tshe dang ldan pa sh'a ri'i bu la 'di skad	
ces smras so // tshe dang ldan pa sh'a ri'i bu shes par gyis shig /	
bcom ldan 'das kyi thugs la bltas na /	
dge slong kun dga' bos nga'i rim gro byas na /	
thugs la mi 'thad pa ma yin gyi thugs la 'thad pa dang /	
bka' stsal pa 'dzin pa dang /	
rang gi don yang nyams par mi 'gyur ba yin	
no zhes tshe dang ldan pa kun dga' bo la	
gtad do // dper na khang pa brtsegs pa'am khang	
pa brtsegs pa'i khyams byang phyogs su ring ba shar	
phyogs su skar khung gtod pa shar phyogs kyi skar	
khung nas nyi ma'i 'od zer shar ba nub phyogs	
kyi rtsig pa'i ngos @219a *//	
la 'bab pa de bzhin du /	
nga'i rim gro dge slong kun dga' bos byas na	
thugs la mi 'thad pa ma yin gyi thugs la	
'thad pa dang / bka' stsal pa 'dzin pa dang /	
rang gi don yang nyams par mi 'gyur ba yin	
no zhes bcom ldan 'das kyi thugs tshe dang ldan	
pa kun dga' bo la gtad kyis /	
tshur bdag cag dong la spro bar bya'o //	
de nas tshe dang ldan pa sh'a ri'i bu dang /	
tshe dang ldan pa mo'u dgal gyi bu chen po /	
tshe dang ldan pa kun dga' bo gang na ba der song ste phyin nas /	
tshe dang ldan pa kun dga' bo dang lhan cig mngon du yang dag par dga' ba dang /	
yang dag par mgu bar 'gyur ba'i gtam rnam pa sna tshogs byas te /	
tshe dang ldan pa sh'a ri'i bu dang mo'u dgal gyi bu gnyis phyogs gcig tu 'khod do //	
phyogs gcig tu 'khod nas /	
de nas tshe dang ldan pa sh'a ri'i bus tshe	
dang ldan pa kun dga' bo la 'di skad ces	
smras so // tshe dang ldan pa kun dga' bo khyod bcom ldan 'das kyi rim gro par spro'am /	
bde bar gshegs pa la bsnyen bkur bya ba ni khyod la don chen por 'gyur ro //	
tshe dang ldan pa sh'a ri'i bu /	
bcom ldan 'das kyi rim gro par bdag mi spro'o //	
de ci'i phyir zhe na /	
'di ltar sangs rgyas bcom ldan 'das rnams ni bsnyen par dka' zhing bzod par dka' ba yin no //	
'di lta ste /	
dper na me 'bar ba'i me phrag ni bsnyen par dka' zhing bzod par dka' ba yin no //	
de bzhin du sangs rgyas bcom ldan 'das rnams kyang bsnyen @219b par dka' zhing bzod par dka' bas /	
bcom ldan 'das kyi rim gro par bdag mi spro'o //	
'di lta ste /	
dper na gcan gzan gyi rgyal po seng ge ri	
phug na gnas pa'i so phrag ni bsnyen par dka'	
zhing bzod par dka' ba yin no //	
de bzhin du sangs rgyas bcom ldan 'das rnams kyang	
bsnyen par dka' zhing bzod par dka' ba yin no	
// 'di lta ste /	
dper na ma tang ga'i glang po che'i rgyal po	
lo drug cu lon pa dar la bab pa grags	
pa mche ba gshol mda' tsam yod pa /	
brang gi phel ka che ba g-yul myong ba /	
g-yul ngor son pa'i mche ba'i phrag ni bsnyen par dka' zhing bzod par dka' ba yin no //	
de bzhin du sangs rgyas bcom ldan 'das rnams kyang	
bsnyen par dka' zhing bzod par dka' bas tshe dang	
ldan pa sh'a ri'i bu bcom ldan 'das kyi rim	
gro par bdag mi spro'o //	
de nas tshe dang ldan pa mo'u dgal gyi bu	
chen pos tshe dang ldan pa kun dga' bo la	
'di skad ces smras so //	
tshe dang ldan pa shes par gyis shig /	
bcom ldan 'das ni nga'i rim gro dge slong kun dga' bos byas na /	
thugs la mi 'thad pa ma yin gyi thugs la 'thad pa dang /	
bka' stsal pa 'dzin pa dang /	
rang gi don yang nyams par mi 'gyur ro zhes	
tshe dang ldan pa kun dga' bo la thugs gtad	
de / dper na khang pa brtsegs pa'am khang pa brtsegs pa'i khyams byang phyogs su ring ba /	
shar phyogs su skar khung btod pa /	
shar phyogs kyi skar khung nas nyi ma'i 'od zer	
shar ba nub phyogs kyi rtsigs pa'i ngos la 'bab	
pa de bzhin du bcom ldan 'das ni nga'i rim	
gro @220a *// dge slong kun dga' bos byas na	
thugs la mi 'thad pa ma yin gyi thugs la	
gro @220a *// 'thad pa dang / bka' stsal pa 'dzin pa dang /	
rang gi don yang nyams par mi 'gyur ro zhes	
tshe dang ldan pa kun dga' bo la thugs gtad	
na / tshe dang ldan pa kun dga' bo khyod bcom ldan 'das kyi rim gro par spro'am /	
bde bar gshegs pa la bsnyen bkur bya ba ni	
khyod la don chen por 'gyur ro; ;tshe dang ldan	
pa mo'u dgal gyi bu bdag gis de bzhin du	
bgyi ste / bcom ldan 'das kyi rim gro bgyid par spro bar bgyi na /	
gal te bcom ldan 'das kyis bdag la mchog gsum po /	
bcom ldan 'das kyi na bza' smad g-yogs dang chos gos bdag gis mi bcang ba dang /	
bcom ldan 'das kyi phyir gang zag pa'i mgron du	
'bod na bdag gis bdag gir mi bya ba dang	
/ bdag bcom ldan 'das la blta ba dang /	
bkur sti bya ba'i phyir nye bar 'gro ba la	
dus ma yin pa cung zad kyang med par gnang	
ngam / tshe dang ldan pa mo'u dgal gyi bu	
chen po gal te bcom ldan 'das kyis bdag la	
mchog gsum gnang ba lta na /	
bdag de bzhin du bcom ldan 'das kyi rim gro bgyid par spro'i gzhan du na ma lags so //	
de nas tshe dang ldan pa mo'u dgal gyi bu chen po dang /	
tshe dang ldan pa sh'a ri'i bus tshe dang ldan	
pa kun dga' bo bcom ldan 'das kyi rim gro	
par spro ba bskyed nas /	
bcom ldan 'das gang na ba der song ste phyin nas /	
bcom ldan 'das kyi zhabs gnyis la mgo bos @220b phyag byas te phyogs gcig tu 'khod do //	
phyogs gcig tu 'khod nas /	
bcom ldan 'das la tshe dang ldan pa mo'u dgal gyi bu chen pos 'di skad ces gsol to //	
btsun pa bcom ldan 'das kyis rim gro bgyid pa'i	
dge slong bdag cag gis spro ba bskyed pa ni	
'di lta ste / tshe dang ldan pa kun dga' bo lags na /	
de'i mchid nas 'di skad ces tshe dang ldan pa	
mo'u dgal gyi bu chen po bdag gis de bzhin	
du bcom ldan 'das kyi rim gro bgyid par spro	
bar bgyi na / gal te bcom ldan 'das kyis	
bdag la mchog gsum po bcom ldan 'das kyi na	
bza' smad g-yogs dang chos gos bdag gis mi bcang	
ba dang; bcom ldan 'das kyi phyir gang zag pa'i	
mgron du 'bod na bdag gis bdag gir mi bya	
bar bgyi na / ba dang / bdag bcom ldan 'das la blta ba dang /	
bkur sti bya ba'i phyir nye bar 'gro ba la	
dus ma yin pa cung zad kyang med par gnang	
ngam / gal te bcom ldan 'das kyis bdag la	
mchog gsum gnang ba lta na bdag de bzhin du	
bcom ldan 'das kyi rim gro bgyid par spro'o zhes	
ngam / mchi lags so // mo'u dgal gyi bu chen po legs so legs so //	
dge slong kun dga' bo ni mkhas pa yin te /	
des ma 'ongs pa na tshangs pa mtshungs par spyod	
pa rnams la rtsod cing rjes su rtsod pa smad	
pa'i gnas kyi chos 'byung ba /	
gzhi 'dis bdag la tshangs pa mtshungs par spyod pa rnams /	
dge slong kun dga' bo ni chos gos kyi rgyus	
ston pa la bkur sti byed do zhes kha zer	
bar 'gyur ba mthong ste /	
mo'u dgal gyi bu @221a *//	
'di ni dge slong kun dga' bo'i ngo mtshar rmad du byung ba'i chos yin no //	
mo'u dgal gyi bu legs so legs so //	
dge slong kun dga' bo ni mkhas pa yin te /	
des ma 'ongs pa'i dus na tshangs pa mtshungs par	
spyod pa rnams la rtsod cing rjes su rtsod pa	
smad pa'i gnas kyi chos 'byung la /	
gzhi 'dis bdag la tshangs pa mtshungs par spyod pa rnams /	
dge slong kun dga' bo ni kha zas kyi rgyus	
ston pa la bkur sti byed do zhes kha zer	
bar 'gyur ba mthong ste /	
mo'u dgal gyi bu 'di ni dge slong kun dga'	
bo'i ngo mtshar rmad du byung ba'i chos yin no	
// mo'u dgal gyi bu legs so legs so //	
dge slong kun dga' bo ni mkhas pa yin te /	
dus shes shing dus rig pas de 'di ni bdag	
gis bcom ldan 'das la blta ba'i phyir 'gro ba'i	
dus yin / 'di ni dus ma yin /	
'di ni dge slong gi dge 'dun dang /	
dge slong ma'i dge 'dun dang /	
dge bsnyen gyi 'khor dang /	
dge bsnyen ma'i 'khor gyi dus yin /	
'di ni gzhan mu stegs can kun tu rgyu dag	
bcom ldan 'das la blta ba'i phyir 'gro ba'i dus	
yin / 'di ni dus ma yin /	
gzhan mu stegs can dang /	
kun tu rgyu 'di dag ni bcom ldan 'das kyis bka' la spobs pa dang ldan par 'gyur /	
'di dag bka' la spobs pa dang ldan par mi 'gyur /	
bza' ba dang bca' ba 'di ni bcom ldan 'das la bde ba bskyed par 'gyur /	
'di ni bde ba bskyed pa yin zhes shes te /	
mo'u dgal gyi bu dge slong kun @221b dga' bo ni mkhas pa yin te /	
dus shes shing dus rig pas /	
de 'di ni bdag gis bcom ldan 'das la blta	
ba'i phyir 'gro ba'i dus yin di ni dus ma	
yin no // 'di ni dge slong gi dge 'dun dang /	
dge slong ma'i dge 'dun dang /	
dge bsnyen gyi 'khor dang /	
dge bsnyen ma'i 'khor gyi dus yin no //	
'di ni gzhan mu stegs can dang kun tu rgyu	
dag bcom ldan 'das la blta ba'i phyir 'gro ba'i	
dus yin no // 'di ni dus ma yin no //	
gzhan mu stegs can dang /	
kun tu rgyu 'di dag ni bcom ldan 'das kyi bka' la spobs pa dang ldan par 'gyur ro //	
'di dag ni bka' la spobs pa dang ldan par mi 'gyur ro //	
bza' ba dang bca' ba 'di ni bcom ldan 'das la /	
bde ba bskyed par 'gyur ro //	
'di ni bde ba bskyed pa ma yin no zhes	
shes pa gang yin pa 'di ni mo'u dgal gyi	
bu dge slong kun dga' bo'i ngo mtshar rmad du	
byung ba'i chos yin no //	
mo'u dgal gyi bu legs so legs so //	
dge slong kun dga' bo ni mkhas pa yin no //	
de sems kyi rnam grangs la mkhas pa yin te /	
de bzhin gshegs pa phye ma bred nang du yang	
dag 'jog las bzhengs pa mtshan ma'am gsungs bstan pas	
shes par 'gyur zhing bde ba'i gnas pa 'di dang	
/ 'di bcom ldan 'das mang du bzhugs so //	
gnas pa 'di dang 'dis bde bar gshegs pa mang	
du bzhugs so zhes ston par 'dod na ji skad	
bstan pa de dag thams cad de bzhin du 'gyur	
te / gzhan du mi 'gyur ba gang yin pa	
'di ni mo'u dgal gyi bu dge slong kun dga'	
bo'i rmad du byung ba'i chos yin @222a *//	
te /	
des de bzhin gshegs pa'i rim gro byas na thugs	
la mi 'thad pa ma yin gyi thugs la 'thad	
pa dang / bka' stsal ba 'dzin pa dang /	
rang gi don yang nyams par mi 'gyur ro //	
mo'u dgal gyi bu de bzhin gshegs pa'i rim gro	
dge slong kun dga' bos byas na thugs la mi	
'thad pa ma yin gyi thugs la 'thad pa dang	
/ bka' stsal pa 'dzin pa dang /	
rang gi don yang nyams par mi 'gyur ba gang	
yin pa 'di ni dge slong kun dga' bo'i rmad	
du byung ba'i chos yin no //	
gang gi tshe tshe dang ldan pa sh'a ri'i bu dang mo'u dgal gyi bu gnyis kyis /	
tshe dang ldan pa kun dga' bo bcom ldan 'das kyi rim gro par spro ba bskyed pa na /	
bcom ldan 'das kyis rjes su bsngags pa mdzad pa de'i tshe /	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa tshe dang ldan pa kun dga' bos las ci zhig bgyis na /	
las de'i rnam par smin pas bcom ldan 'das kyi mched du gyur cing thos pa mang ba dang /	
thos pa 'dzin pa dang /	
thos pa bsags pa'i rim gro bar gyur lags /	
bcom ldan 'das kyis bka' stsal pa /	
dge slong dag dge slong kun dga' bo 'di nyid	
kyis las byas shing bsags pa dag ni zhes bya	
ba nas / lus can dag la 'bras bur 'gyur zhes bya ba'i bar gong ma bzhin du'o //	
dge slong dag sngon byung ba grong khyer w'a ra	
n'a si na rgyal po 'od zer zhes bya ba	
'byor pa dang zhes bya ba nas skye bo dang	
mi mang po @222b yod pa na rgyal srid byed	
du 'jug ste zhes bya ba'i bar du ste /	
de btsun mo dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed dga' bar byed dga' mgur spyod par byed pa las /	
khye'u zhig btsas te /	
de'i btsas pa'i btsas ston rgya cher byas nas /	
khye'u yi ming cir gdags zhes ming 'dogs par byed do //	
blon po rnams kyis smras pa /	
'di'i yab 'od zer lags pas de'i slad du khye'u	
yi ming 'od zer can du gdags so zhes de'i	
ming 'od zer can du btags nas bsrings bskyed de	
chen por gyur pa dang /	
phas rgyal tshab tu bskur to //	
yang de rtse bar byed /	
dga' bar byed /	
dga' mgur spyod par byed pa na /	
khye'u zhig btsas nas de'i yang btsas pa'i btsas ston rgya cher byas te /	
'od zer ldan zhes bya ba'i ming btags te /	
gzhon nu 'od zer can nges par 'byung ba la mngon par dga' zhing /	
de pha chos dang chos ma yin pas rgyal srid byed du 'jug pa mthong nas des bsams pa /	
bdag kyang yab 'das nas rgyal por 'gyur te /	
bdag gis kyang chos dang chos ma yin pas rgyal	
srid byed du bcug nas dmyal bar gzhol bar 'gyur	
ro snyam nas / de pha'i drung du song nas rkang pa gnyis la gtugs nas smras pa /	
lha mkhyen par mdzad du gsol /	
rab tu 'byung lags so //	
des smras pa bu gang gi don du mchod sbyin mchod par byed /	
sbyin sreg sreg par byed /	
dka' thub kyis gdung bar byed pa'i rgyal srid de khyod kyi lag tu 'ongs nas /	
ci'i phyir rab tu 'byung zhes de bzlog kyang ma btub @223a *//	
bo //	
rgyal pos gdon mi za bar gal gyis 'chu bar shes nas gnang ba dang /	
de drang srong rnams kyi nang du song ste rab tu byung ngo //	
rgyal pos gzhon nu 'od zer ldan rgyal tshab tu dbang bskur to //	
'od zer can drang srong rnams kyi nang du rab tu byung ste /	
mtha' gcig tu song nas mkhan po med pa dang	
slob dpon med par rang byang chub mngon sum du	
byas so // de dus gzhan zhig na nad kyis	
thebs par gyur nas phan tshun 'khyams pa na w'a	
ra n'a sir phyin to //	
rgyal po 'od zer gyis 'od zer can rang byang chub mngon sum du byas te /	
de der 'ongs so zhes thos nas de de'i drung	
du song ste rkang pa gnyis la gtugs nas smras	
pa / drang srong chen po khyod ni bsod snyoms don du gnyer ba lags la /	
bdag ni bsod nams 'tshal ba lags kyis /	
bdag gi skyed mos tshal 'di nyid du bzhugs shig dang /	
khyod la bdag gis yo byad thams cad kyis mi brel bar bgyi'o //	
des khas blangs pa dang /	
rgyal pos de'i rim gro par gzhon nu 'od zer ldan byin te /	
des de'i rim gro bya ba la zhugs pa na	
rang sangs rgyas kyis de zhag bdun na 'chi bar	
'gyur ba'i mtshan smin pa mthong nas /	
des de la smras pa nu bo ci'i phyir rab tu mi 'byung /	
des smras pa /	
drang srong chen po rab tu 'byung ngo //	
gal te de ltar 'gyur na song la yab la rtogs shig /	
de rgyal po'i drung du song nas lha mkhyen par mdzad du gsol /	
bdag rab tu 'byung lags so //	
rgyal pos smras pa /	
@223b khyod kyi phu bo rab tu byung bas /	
nga 'das nas khyod kho na rgyal po yin na /	
ci'i phyir rab tu 'byung zhes de rab tu 'byung bar ma thob bo //	
rang sangs rgyas de nyid rgyal po'i drung du song nas tshigs su bcad pas smras pa /	
'od zer 'od zer ldan mthong dang //	
'od zer ldan pa rab tu 'byung //	
'od zer rab tu 'byung ba legs //	
'di ltar rgyal ba rnams kyis bsngags //	
rgyal pos smras pa /	
drang srong chen po khyod rab tu byung bas de	
ni bdag 'das na rgyal por 'gyur te 'di nyid	
du sbyin pa dag stsol ba dang /	
bsod nams dag bgyid par 'gyur na ci'i phyir rab tu dbyung /	
rang sangs rgyas kyis tshigs su bcad de smras pa /	
'od zer tshe ni cung zad de //	
re ltar thogs na zhag bdun nyid //	
don gzhan ched du bsams bsam pa //	
gzhan nyid du ni yongs su 'gyur //	
drang srong chen po 'di'i tshe zhag bdun lags sam /	
rang sangs rgyas kyis smras pa /	
zhag bdun yin no //	
rgyal pos smras pa /	
drang srong chen po gal te de lta na gnang bar bgyis /	
rab tu phyung shig /	
de bdag la tshe cung zhig yod par shes nas	
dad pa drag pos de la bkur sti bya bar	
brtsams so // rang sangs rgyas de rlung nad can	
zhig pas des lhung bzed lag tu blangs nas za	
ba na rlung gis lag pa 'dar bar gyur to	
brtsams so // / de nas rgyal po gzhon nu des gdu bu phyung nas /	
lhung bzed kyi gzhir bzhag pa dang; de la lhung bzed mi g-yo bar 'dug go /	
des de mthong nas smon lam gdab par brtsams pa /	
ji ltar 'di la lhung bzed 'di mi g-yo ba	
de bzhin du dge ba'i rtsa ba 'dis bdag gi	
rgyud la chos ci yod @224a *//	
pa de dag mi g-yo bar gnas par gyur cig ces btab bo //	
de de la sngon yi ge dang tshig ran par chos 'chad pa yin pas /	
des smras pa /	
khyod sngon khyim par gyur pa na yi ga dang	
tshig ran pa ran par chos 'chad pa lags na	
/ da rang byang chub mngon sum du bgyis na /	
ci'i phyir chos mi bshad /	
des smras pa /	
kho bo chos mi 'chad do //	
'o na su 'chad lags /	
de bzhin gshegs pa dgra bcom pa yang dag par rdzogs pa'i sangs rgyas rnams gang yin pa ste /	
sangs rgyas bcom ldan 'das de dag ni tshig dang yi ge ran pa ran par chos 'chad do //	
des smon lam btab pa /	
sangs rgyas bcom ldan 'das tshig dang yi ge ran	
pa ran par chos 'chad pa gang yin pa de'i	
mched dang rim gro par bdag gyur cig ces btab	
bo // rang sangs rgyas des de rab tu phyung nas smras pa /	
khyod zhag bdun 'das nas 'chi bar 'gyur ba de kho na khyod kyis yid la byos shig /	
des zhag bdun lon na /	
cung zad kyang ma rtogs nas /	
des 'chi ba'i tshe smon lam btab pa dge ba'i	
rtsa ba 'dis bdag bcom ldan 'das de bzhin gshegs	
pa dgra bcom pa yang dag par rdzogs pa'i sangs	
rgyas de'i bstan pa la rab tu byung nas thos	
pa mang ba dang /	
thos pa 'dzin pa dang /	
thos pa bsags par gyur cig ces btab bo //	
dge slong dag ji snyam du sems /	
rgyal po gzhon nu rang sangs rgyas kyi nu bor	
gyur pa gang yin pa de ni dge slong kun	
dga' bo 'di nyid yin te /	
de na yang 'dis rang sangs @224b rgyas phu bo	
shos kyi rim gro byas nas smon lam btab pa	
de'i las kyi rnam par smin pas bcom ldan 'das	
kyi mched du gyur cing thos pa mang ba /	
thos pa 'dzin pa /	
thos pa bsags pa'i rim gro par gyur to //	
dge slong rnams the tshom skyes nas the tshom thams	
cad gcod pa sangs rgyas bcom ldan 'das la zhus	
pa / btsun pa tshe dang ldan pa kun dga'	
bos las ci zhig bgyis na las de'i rnam par	
pa / smin pas / bcom ldan 'das kyis thos pa mang ba /	
thos pa 'dzin pa dang /	
thos pa bsags pa rnams kyi mchog tu bstan lags /	
bcom ldan 'das kyis bka' stsal pa /	
dge slong dag dge slong kun dga' bo 'di nyid kyis las byas shing bsags pa dang /	
tshogs rnyed pa ni zhes bya ba nas /	
lus can dag la 'bras bur 'gyur zhes bya ba'i bar gong ma bzhin du'o //	
dge slong dag sngon byung ba bskal pa bzang po	
'di nyid la skye dgu rnams kyi tshe lo nyi	
khri thub pa na /	
yang dag par rdzogs pa'i sangs rgyas rig pa dang	
zhabs su ldan pa zhes bya ba nas sangs rgyas	
bcom ldan 'das 'od srung zhes bya ba 'jig rten	
du byung ste zhes bya ba'i bar du ste /	
de grong khyer w'a ra n'a sir nye bar bsten	
nas drang srong smra ba ri dvags kyi nags na	
bzhugs so // de'i bstan pa la 'di rab tu	
byung na de na 'dis yon tan gyi tshogs cung	
zad kyang ma thob bo //	
'di rab tu 'byin pa gang yin pa de ni	
yang dag par rdzogs pa'i sangs rgyas bcom ldan 'das	
'od srung gis thos pa mang ba dang /	
thos pa 'dzin pa dang /	
thos pa bsags pa rnams kyi @225a *//	
mchog tu lung bstan pa yin pas /	
de 'chi ba'i tshe smon lam btab pa bdag gis	
yang dag par rdzogs pa'i sangs rgyas bcom ldan 'das	
yon gnas bla na med pa 'od srung la tshe	
ji srid tshangs par spyod pa spyad na yon tan	
gyi tshogs cung zad kyang ma thob kyis dge ba'i	
rtsa ba gang yin pa 'dis bdag yang dag par	
rdzogs pa'i sangs rgyas bcom ldan 'das 'od srung gis	
bram ze'i khye'u bla ma zhes bya ba gang yin	
pa de la / bram ze'i khye'u khyod skye dgu rnams kyi tshe lo brgya thub pa na /	
de bzhin gshegs pa dgra bcom pa yang dag par rdzogs pa'i sangs rgyas sh'akya thub par 'gyur ro //	
zhes lung bstan pa de'i bstan pa la bdag rab	
tu byung nas nyon mongs pa thams cad spangs te	
/ dgra bcom pa mngon sum du byas nas ji	
ltar bdag gi mkhan po yang dag par rdzogs pa'i	
sangs rgyas bcom ldan 'od srung gis thos pa mang	
/ ba dang / thos pa 'dzin pa /	
thos pa bsags pa rnams kyi mchog tu lung bstan	
pa de bzhin du bdag kyang sh'akya'i rgyal po'i yang	
rgyal po bcom ldan 'das sh'akya thub pa des thos	
pa mang ba thos pa 'dzin pa thos pa bsags	
pa rnams kyi mchog tu lung bstan par gyur cig	
ces btab bo // smon lam de'i dbang gis da ltar ngas thos pa mang ba /	
thos pa 'dzin pa /	
thos pa bsags pa rnams kyi mchog tu lung bstan to //	
dge slong dag de lta bas na las gcig tu gnag pa rnams kyi zhes bya ba nas /	
dge slong dag khyod kyis de lta bu la bslab par bya'o @225b zhes bya ba'i bar du'o //	
sdom la /	
rdzu 'phrul ston pa gsum smra dang //	
gtum byed rig pa ga ya dang //	
gang gi phyir ni gnod pa dang //	
sems can rna ba khyi yin no //	
bcom ldan 'das rgyal po'i khab 'od ma'i tshal bya ka lan da ka gnas pa na bzhugs so //	
de'i tshe mu ge'i dgon pa nyam nga ba slong mo pas zas rnyed par dka' ba byung ngo //	
de na dge slong rdzu 'phrul thob pa gang yin	
pa de rnams ni 'dzam bu zhes bya ba'i ming	
gis 'dzam bu'i gling zhes bya bar btags pa gang	
yin pa de las /	
shing 'dzam bu'i snye ma kha dog dang dri dang /	
ro phun sum tshogs pa rnams las lhung bzed bkang ste blangs nas /	
bdag nyid longs spyod par byed cing lhag ma yang	
dge slong yod pa rnams la 'ged par byed do	
// gzhan yang 'di'i nye 'khor na bil ba'i tshal lam /	
ka pid ta'i tshal lam /	
skyur rtsi'i tshal gang yin pa de las /	
skyur rtsi'i 'bras bu kha dog dang dri dang /	
ro phun sum tshogs pa rnams las lhung bzed bkang	
ste blangs nas bdag nyid longs spyod par byed cing	
/ lhag ma yang dge slong rnams la 'ged par byed do //	
byang gi sgra mi snyan gyi gling du dong nas	
ma rmos ma btab pa'i 'bras s'a lu'i 'bru las	
lhung bzed bkang ste blangs nas /	
bdag nyid longs spyod par byed cing /	
lhag ma yang dge slong yod pa rnams la 'ged par byed do //	
rgyal chen bzhi'i ris sam /	
sum cu rtsa gsum pa'i lha rnams kyi nang du dong nas /	
lha'i bdud rtsi las lhung bzed bkang ste blangs nas	
bdag nyid longs spyod par byed cing lhag ma yang	
dge slong yod pa rnams @226a *//	
la 'ged par byed do //	
yul ljongs 'byor pa dang zhes bya ba nas skye	
bo dang mi mang pos gang ba'i bar gang yin	
pa de nas gtsang zhing bsod pa'i bza' ba dang	
bca' bas lhung bzed bkang ste blangs nas bdag nyid	
longs spyod par byed cing lhag ma yang dge slong	
yod pa rnams la 'ged par byed do //	
de nas lhas byin 'di snyam du sems te /	
da ltar mu ge'i dgon pa nyam nga ba slong mo bas zas rnyed par dka' ba byung la /	
dge slong rdzu 'phrul thob pa gang yin pa de	
rnams ni 'dzam bu zhes bya ba'i ming gis 'dzam	
bu gling zhes bya bar btags pa gang yin pa	
de las shing 'dzam bu'i snye ma kha dog dang	
/ dri dang /	
ro phun sum tshogs pa rnams las lhung bzed bkang ste blangs nas /	
bdag nyid longs spyod par byed cing lhag ma yang	
dge slong yod pa rnams la 'ged par byed do	
// gzhan yang 'di'i nye 'khor na bil ba'i tshal lam /	
ka pid ta'i tshal lam /	
skyur rtsi'i tshal gang yin pa de las /	
skyur rtsi'i 'bras bu kha dog dang dri dang /	
ro phun sum tshogs pa rnams las lhung bzed bkang ste blangs nas /	
bdag nyid longs spyod par byed cing lhag ma yang	
dge slong yod pa rnams la 'ged par byed do	
// byang gi sgra mi snyan gyi gling du dong	
nas ma rmos ma btab pa'i 'bras s'a lu'i 'bru	
las lhung bzed bkang ste blangs nas bdag nyid longs	
spyod par byed cing lhag ma yang dge slong yod	
pa rnams la 'ged par byed do //	
rgyal chen bzhi'i ris sam sum cu rtsa gsum @226b	
pa'i lha rnams kyi nang du dong nas lha'i bdud	
rtsi las lhung bzed bkang ste blangs nas /	
bdag nyid longs spyod par byed cing lhag ma yang	
dge slong yod pa rnams la 'ged par byed do	
// zhes bya ba nas yul ljongs 'byor pa dang	
zhes bya ba nas skye bo dang mi mang pos	
gang ba'i bar gang yin pa de nas gtsang zhing	
bsod pa'i bza' ba dang bca' ba lhung bzed bkang	
// ste blangs nas / bdag nyid longs spyod cing	
lhag ma yang dge slong yod pa rnams la 'ged	
// ste blangs nas / par byed kyis / gal	
te bdag gis kyang rdzu 'phrul thob na bdag gis	
kyang 'dzam bu zhes bya ba'i ming gis 'dzam bu'i	
gling zhes bya bar btags pa gang yin pa de	
las shing 'dzam bu'i snye ma kha dog dang dri	
// ste blangs nas / par byed kyis / dang	
/ ro phun sum tshogs pa rnams las lhung bzed	
bkang ste blangs nas /	
bdag nyid longs spyod cing lhag ma yang dge slong	
yod pa rnams la bgo bar bya'o; ;gzhan yang 'di'i	
nye 'khor na bil ba'i tshal lam /	
ka pid ta'i tshal lam /	
skyur rtsi'i tshal gang yin pa de las /	
skyur rtsi'i 'bras bu kha dog dang /	
dri dang /	
ro phun sum tshogs pa rnams las lhung bzed bkang ste blangs nas /	
bdag nyid longs spyod cing lhag ma yang dge slong yod pa rnams la bgo bar bya'o //	
byang gi sgra mi snyan gyi gling du song la	
ma rmos ma btab pa'i 'bras s'a lu'i 'bru las	
lhung bzed bkang ste blangs nas bdag nyid longs spyod	
cing lhag ma yang dge slong yod pa rnams la	
bgo bar bya'o // rgyal chen bzhi'i ris sam /	
sum cu rtsa gsum pa'i lha rnams kyi @227a *//	
nang du song la /	
lha'i bdud rtsi las lhung bzed bkang nas blangs te /	
bdag nyid longs spyod cing lhag ma yang dge slong yod pa rnams la bgo bar bya'o //	
yul ljongs 'byor pa dang /	
zhes bya ba nas /	
skye bo dang mi mang pos gang ba'i bar gang	
yin pa de nas gtsang zhing bsod pa'i bza' ba	
dang / bca' bas lhung bzed bkang ste blangs nas	
bdag nyid longs spyod cing lhag ma yang dge slong	
yod pa rnams la bgo bar bya na /	
su zhig gis bdag la rdzu 'phrul gyi lam lung 'bog par nus snyam mo //	
de nas lhas byin bcom ldan 'das gang na ba	
der song ste phyin nas; bcom ldan 'das kyi zhabs	
gnyis la mgo bos phyag byas te phyogs gcig tu	
'dug go / phyogs gcig tu 'dug nas bcom ldan	
'das la lhas byin gyis 'di skad ces gsol to	
'dug go / // bcom ldan 'das bdag la rdzu 'phrul gyi lam gyi lung dbog tu gsol /	
de nas bcom ldan 'das kyis lhas byin sdig pa'i	
'dod pa de lta bu skyes par gyur pa thugs	
su chud nas lhas byin la 'di skad ces bka'	
stsal to // go'u ta ma khyod lhag pa'i tshul khrims la tshul bzhin yid la byos shig dang /	
khyod rdzu 'phrul dang gzhan dag dang yang ldan par 'gyur ro //	
go'u ta ma khyod lhag pa'i sems dang lhag pa'i	
shes rab la tshul bzhin yid la byos shig dang	
/ khyod rdzu 'phrul dang gzhan dag dang yang ldan par 'gyur ro //	
de nas lhas byin 'di snyam du sems te /	
bcom ldan 'das kyis @227b bdag la rdzu 'phrul gyi	
lam gyi lung ma phog go snyam du bsams nas	
chas te / tshe dang ldan pa kun shes ko'u	
di n+ya gang na ba der song ste phyin nas	
chas te / / tshe dang ldan pa kun shes ko'u di n+ya la 'di skad ces smras so //	
gnas brtan bdag la rdzu 'phrul gyi lam gyi lung dpog tu gsol /	
de nas tshe dang ldan pa kun shes ko'u di	
n+yas bcom ldan 'das kyi thugs dang lhas byin gyi	
la bltas na / sdig pa'i 'dod pa de lta	
bu skyes par shes nas lhas byin la 'di skad	
la bltas na / ces smras so // lhas byin	
khyod gzugs la tshul bzhin yid la byos shig dang	
la bltas na / ces smras so // / khyod	
rdzu 'phrul dang gzhan dag dang yang ldan par 'gyur	
la bltas na / ces smras so // / ro	
// lhas byin khyod tshor ba dang 'du shes dang	
la bltas na / ces smras so // / ro	
// 'du byed dang / rnam par shes pa la	
tshul bzhin yid la byos shig dang /	
khyod rdzu 'phrul dang gzhan dag dang yang ldan par 'gyur ro //	
de nas lhas byin 'di snyam du sems te gnas	
brtan kun shes ko'u di n+yas kyang bdag la rdzu	
'phrul gyi lam gyi lung ma phog go snyam du	
bsams nas tshe dang ldan pa rta thul dang /	
bzang ldan dang /	
rlangs pa dang /	
ming chen dang /	
grags pa dang /	
gang po dang /	
dri ma med dang /	
ba lang bdag dang /	
lag bzang dang /	
gnas brtan lnga brgya gang na ba der song ste phyin nas /	
gnas brtan lnga brgya la 'di skad ces smras so //	
gnas brtan bdag la rdzu 'phrul gyi lam gyi lung dbog tu gsol /	
de nas gnas brtan lnga brgya pos bcom ldan 'das kyi thugs dang /	
dge slong gnas brtan gnas brtan rnams dang lhas byin gyi la bltas na sdig pa'i 'dod pa @228a *//	
de lta bu skyes par shes nas lhas byin la 'di skad ces smras so //	
lhas byin khyod gzugs la tshul bzhin yid la byos shig dang /	
khyod rdzu 'phrul dang gzhan dag dang yang ldan par 'gyur ro //	
lhas byin khyod tshor ba dang /	
'du shes dang /	
'du byed dang /	
rnam par shes pa la tshul bzhin yid la byos shig dang /	
khyod rdzu 'phrul dang gzhan dag dang yang ldan par 'gyur ro //	
de nas lhas byin 'di snyam du sems te /	
gnas brtan lnga brgyas kyang bdag la rdzu 'phrul gyi lam gyi lung ma phog na /	
ci tshe dang ldan pa 'di dag dang /	
bcom ldan 'das dang lhan cig tu snga nyid nas bgros sam /	
'di ltar bdag la sus kyang rdzu 'phrul gyi lam gyi lung ma phog go snyam mo //	
de nas lhas byin 'di snyam du sems te /	
su zhig bdag la rdzu 'phrul gyi lam gyi lung dbog par nas snyam mo //	
de'i tshe tshe dang ldan pa 'od srung stobs bcu	
ldan rgyal po'i khab kyi sde can gyi phug na	
'dug go / de nas lhas byin 'di snyam du sems te /	
gnas brtan 'od srung stobs bcu ldan 'di ni yun ring po nas g-yo med pa /	
sgyu can ma yin pa drang por byed pa /	
drang po'i rang bzhin can yin la bdag gis nye	
mtshams kyi phu bo kun dga' bo'i yang mkhan po	
yin pas / gnas brtan 'od srung stobs bcu ldan	
gyis bdag la rdzu 'phrul gyi lam gyi lung 'bog	
par nus so snyam du bsams nas /	
tshe dang ldan pa 'od srung stobs bcu ldan gang na ba der song ste phyin nas /	
tshe dang ldan pa 'od srung stobs @228b bcu ldan	
gyis rkang pa gnyis la mgo bos phyag byas te	
phyogs gcig tu 'dug go /	
phyogs gcig tu 'dug nas lhas byin gyis /	
tshe dang ldan pa 'od srung stobs bcu ldan la 'di skad ces smras so //	
gnas brtan bdag la rdzu 'phrul gyi lam gyi lung dpog tu gsol //	
de nas tshe dang ldan pa 'od srung stobs bcu ldan gyis bcom ldan 'das kyi thugs dang /	
dge slong gnas brtan gnas brtan rnams dang /	
lhas byin gyi la bltas na sdig pa'i 'dod pa	
de lta bu skyes par gyur par ma rig nas	
/ lhas byin la rdzu 'phrul gyi lam gyi lung phog go /	
de nas lhas byin gyis nam gyi cha stod dang	
nam gyi cha smad la mi nyal bar brtson pa	
dang ldan pa'i gnas pas bsam gtan dang po la	
brten te / rdzu 'phrul mngon par bsgrubs nas de gcig tu gyur cing mang por 'gyur ba dang /	
mang por gyur cing gcig tu 'gyur ba dang /	
snang bar gyur cing mi snang bar 'gyur ba shes pa mthong bas nyams su myong bar byed do //	
rtsig pa la yang thad kar 'gro /	
ril yang thad kar 'gro /	
ra ba la yang lus kyis mi thogs par thad kar 'gro'o //	
'di lta ste /	
nam mkha' dang sa la yang steng du 'byung ba dang byi'u brul byed de /	
dper na chu la bya ba bzhin no //	
chu la yang mi nub par rgyun phyogs su 'gro ste /	
dper na sa la bya ba bzhin no //	
skyil mo krung gis nam mkha' la 'gro bar byed de /	
dper na 'dab chags bya bzhin no //	
zla ba dang nyi ma 'di nyid 'di ltar rdzu	
'phrul che ba 'di ltar mthu che ba la yang	
lag pas nyug cing kun tu nyug par byed do	
// de nas lhas byin 'di snyam du sems te /	
ci bdag gis 'dzam bu @229a *//	
zhes bya ba'i ming gis 'dzam bu gling zhes bya	
bar btags pa gang yin pa de las 'dzam bu'i	
snye ma kha dog dang /	
dri dang /	
ro phun sum tshogs pa rnams las lhung bzed bkang	
ste blangs nas bdag nyid longs spyod cing lhag ma	
yang dge slong yod pa rnams la bgo bar bya'am	
/ gzhan yang 'di'i nye 'khor na bil ba'i tshal lam /	
ka pid ta'i tshal lam /	
skyur rtsi'i tshal gang yin pa de las skyur rtsi'i	
'bras bu kha dog dang dri dang ro phun sum	
tshogs pa rnams las lhung bzed bkang ste blangs nas	
bdag nyid longs spyod cing lhag ma yang dge slong	
yod pa rnams la bgo bar bya'am /	
byang gi sgra mi snyan gyi gling du song la	
ma rmos ma btab pa'i 'bras s'a lu'i 'bru las	
lhung bzed bkang ste blangs nas zhes bya ba'i bar	
gong ma bzhin du'o //	
rgyal chen bzhi'i ris sam /	
sum cu rtsa gsum pa'i lha rnams kyi nang du	
song la lha'i bdud rtsi las lhung bzed bkang ste	
blangs nas bdag nyid longs spyod cing lhag ma yang	
dge slong yod pa rnams la bgo bar bya'am /	
yul ljongs 'byor pa dang zhes bya ba nas skye	
bo dang mi mang pos gang ba'i bar de nas	
gtsang zhing bsod pa'i bza' ba dang bca' ba lhung	
bzed bkang ste blangs nas bdag nyid longs spyod cing	
lhag ma yang dge slong yod pa rnams la bgo	
bar bya'am snyam mo //	
de nas yang lhas byin 'di snyam du sems te /	
bdag gis yul ma ga dha'i mi gtso bo gang zhig dbang du byas na /	
de dbang du gyur pas skye bo'i tshogs chen po	
tshegs chung ngus bdag gis @229b dbang du 'gyur snyam	
pa dang / de nas lhas byin 'di snyam du sems te /	
gzhon nu ma skyes dgra 'di pha shi nas pha'i	
rgyal srid kyi dbang phyug la bzhag par 'gyur gyis	
/ ma la bdag gis gzhon nu ma skyes dgra dbang du 'gyur bar bya ste /	
de dbang du gyur na skye bo'i tshogs chen po	
tshegs chung ngus bdag gi dbang du 'gyur ro snyam	
mo // de nas lhas byin gyis glang po che cang shes bzang po dang /	
rta cang shes bzang po dang /	
dge slong skra bregs shing snam sbyar bgos pa dar la bab pa dag tu bsgyur nas /	
gzhon nu ma skyes dgra'i sgo nas zhugs shing sge'u chung ngu 'byung ba dang /	
sge'u chung nas zhugs shing sgor 'byung bar byed do //	
res 'ga' gzhon nu gser gyi 'og pag gis bcings	
par bsgyur nas gzhon nu ma skyes dgra'i pang na	
'gre ldog par byed do //	
ma skyes dgra yang gzhon nu de la 'dzin cing kha sprad de 'khyud par byed do //	
res 'ga' ni khar mchil ma'i thal ba blugs na de yang lhas byin mid par byed do //	
'di ltar rnyed pa dang /	
bkur stis zil gyis non pas sems gtugs pa'i phyir ro //	
de nas gzhon nu ma skyes dgra lhag par yang	
sdig pa can gyi lta bar song ba thob ste	
/ kye ma ston pa bas ni 'phags pa lhas byin ches mthu che'o zhes dad par gyur to //	
de la dad par gyur nas lhag par bya ba byed de /	
shing rta lnga brgya tsam dang /	
lhan cig snga dro dang phyi dro rim gro byed du 'gro'o //	
de la g-yos kyi sna rdze'u lnga brgya tsam yang	
bkad sa dang bkad sa dag tu stobs par byed	
do // lhas byin yang dge slong lnga brgya tsam dang lhan @230a *//	
cig bkad sa'i gung la 'dug par byed do //	
de nas dge slong rab tu mang po snga dro sham thabs bgos /	
lhung bzed dang chos gos blangs te rgyal po'i khab	
tu bsod snyoms la zhugs so; ;dge slong rab tu	
mang po rgyal po'i khab na bsod snyoms spyod pas	
/ lhas byin la rnyed pa dang bkur sti 'di lta bu dag byung bar gyur te /	
ma ga dha'i rgyal po lus 'phags ma'i bu ma	
skyes dgras shing rta lnga brgya tsam dang lhan cig	
snga dro dang / phyi dro rim gro byed du 'gro zhing /	
de la g-yos kyi sna rdze'u lnga brgya tsam yang	
bkad sa dang bkad sa dag tu stobs par byed	
do // lhas byin yang dge slong lnga brgya tsam	
dang lhan cig bkad sa'i gung na 'dug par byed	
do zhes thos so //	
thos nas kyang rgyal po'i khab tu bsod snyoms spyad de /	
zas kyi bya ba byas shing zas phyi ma'i bsod snyoms spangs nas /	
chos gos dang lhung bzed mkhos su phab ste /	
rkang pa bkrus nas bcom ldan 'das gang na ba der song ste lhags nas /	
bcom ldan 'das kyi zhabs gnyis la mgo bos phyag byas te phyogs gcig tu 'khod do //	
phyogs gcig tu 'khod nas bcom ldan 'das la dge	
slong rab tu mang pos 'di skad ces gsol to	
// btsun pa 'dir bdag cag dge slong rab tu mang po snga dro sham thabs 'tshal /	
lhung bzed dang chos gos blangs te rgyal po'i khab	
tu bsod snyoms la zhugs nas btsun pa bdag cag	
dge slong rab tu mang po rgyal po'i khab tu	
bsod snyoms spyod pa na /	
lhas byin la rnyed pa dang @230b bkur sti 'di lta bu dag byung bar gyur te /	
ma ga dha'i rgyal po lus 'phags ma'i bu ma	
skyes dgras shing rta lnga brgya tsam dang lhan cig	
snga dro dang phyi dro rim gro bgyid du mchi	
zhing / de la g-yos kyi sna rdze'u lnga brgya	
tsam yang bkad sa dang bkad sa dag tu stobs	
zhing / par bgyid do // lhas byin yang dge	
slong lnga brgya tsam dang lhan cig bkad sa'i gung	
la mchis par bgyid do zhes thos lags so //	
dge slong dag khyed lhas byin gyi rnyed pa dang bkur sti la dga' bar ma byed cig /	
de ci'i phyir zhe na /	
lhas byin gyi rnyed pa dang bkur sti ni gsod pa yin no //	
lhas byin gyi rnyed pa dang bkur sti ni smad pa yin no //	
dge slong dag dper na chu shing ni 'bras bu phyung nas rnyis par 'gyur zhing /	
chu shing ni 'bras bu phyung nas skam par 'gyur ba de bzhin du /	
lhas byin gyi rnyed pa dang bkur sti ni gsod pa yin no //	
lhas byin gyi rnyed pa dang bkur sti ni smad pa yin no //	
dper na sba dang snyug ma ni 'bras bu phyung nas skam par 'gyur zhing /	
sba dang snyug ma ni 'bras bu phyung nas dung yag tu 'gyur ba de bzhin du /	
lhas byin gyi rnyed pa dang bkur sti ni gsod pa yin no //	
lhas byin gyi rnyed pa dang bkur sti ni smad pa yin no //	
dper na dre'u mo ni mngal du bzung nas 'chi bar 'gyur zhing /	
dre'u mo ni mngal du bzung nas ma rung bar 'gyur ba de bzhin du /	
lhas byin gyi rnyed pa dang bkur sti ni gsod pa yin no //	
lhas byin gyi rnyed pa dang bkur sti smad pa yin no //	
dge slong dag @231a *//	
lhas byin gyi rnyed pa dang bkur sti de lta bu ji snyed byung ba de dag ni /	
skyes bu gti mug can de la yun ring por gnod pa dang /	
phan pa ma yin pa dang /	
sdug bsngal bar 'gyur ro //	
dge slong dag de lta bas na 'di ltar bslab par bya ste /	
rnyed pa dang bkur sti gang yin pa zil gyis mnan par bya'i /	
rnyed pa dang bkur sti byung ba la sems gtugs te gnas par mi bya ste /	
dge slong dag khyed kyis de lta bu la bslab par bya'o //	
chu shing 'bras bu snyug 'bras dang //	
sba ni 'bras bu skems pa dang //	
rang gi bu yis dre'u mo ltar //	
skyes bu tha shal bkur stis 'joms //	
ji srid byis pa mngon byed pa //	
de srid du ni phung bar 'gyur //	
byis pa'i dkar ba'i cha 'joms pa //	
rtse mo las kyang ltung bar 'gyur //	
de nas lhas byin rnyed pa dang bkur stis zil gyis non pa /	
sems yongs su gtugs pa la sdig pa'i 'dod pa 'di lta bu skyes par gyur te /	
da ni bcom ldan 'das bgres 'khogs gtugs te /	
'khor bzhi la gdams ngag dbog tu bsnyel bar gyur gyis /	
ae ma'o bcom ldan 'das kyis dge slong gi dge 'dun bdag la spangs te /	
bdag gis dge slong gi dge 'dun yongs su drang	
zhing bcom ldan 'das ni thugs las chung ngur mthong	
ba'i chos la bde bar gnas pa'i rnal 'byor gyi	
rjes su brtson par bzhugs kyang ci ma rung snyam	
du sems bskyed ma thag tu lhas byin rdzu 'phrul	
de las yongs @231b su nyams te /	
bdag yongs su nyams kyang bdag yongs su nyams so zhes mi shes so //	
de'i tshe bcom ldan 'das kyi nyan thos krod da'i	
bu dge slong nog can zhes bya bas bcom ldan	
'das kyi spyan sngar tshangs par spyod pa la spyad	
de tshangs pa'i gnas pa bzhi bsgoms nas /	
'dod pa rnams la 'dod pa'i 'dun pa spang ba'i	
phyir de la mang du gnas pas tshangs pa'i 'jig	
rten dang skal ba mnyam par skyes so //	
de'i tshe tshe dang ldan pa mo'u dgal gyi bu	
chen po ngan spong gi chu srin byis pa gsod	
kyi ri la 'jigs byed kyi tshal gyi ri dvags	
kyi nags na 'dug go /	
de nas tshangs pa nog can gyis lhas byin rdzu 'phrul de las yongs su nyams par shes nas /	
dper na skyes bu stobs dang ldan pa'i lag pa	
bskum pa las brkyang pa'am brkyang ba las bskum pa	
tsam gyis tshangs pa'i 'jig rten las mi snang bar	
byas te / ngan spong du 'ongs nas tshe dang	
ldan pa mo'u dgal gyi bu chen po'i mdun du	
byas te / 'dug go / de nas tshangs pa	
nog can gyis tshe dang ldan pa mo'u dgal gyi	
bu chen po la 'di skad ces smras so //	
tshe dang ldan pa mo'u dgal gyi bu chen po shes par gyis shig /	
lhas byin rnyed pa dang bkur stis zil gyis non	
pa sems gtugs pa la sdig pa'i 'dod pa 'di	
lta bu skyes te /	
da ni bcom ldan 'das bgres 'khogs gtugs te /	
'khor bzhi la gdams ngag dbog tu bsnyel bar gyur gyis /	
ae ma'o bcom ldan 'das kyis dge slong gi dge 'dun bdag la spangs @232a *//	
te; bdag gis dge slong gi dge 'dun yongs su drang zhing /	
bcom ldan 'das ni thugs las chung ngur gnas shing	
mthong ba'i chos la bde bar gnas pa'i rnal 'byor	
gyi rjes su brtson par bzhugs kyang ci ma rung	
snyam du sems bskyed ma thag tu rdzu 'phrul de	
las slar yongs su nyams te /	
yongs su nyams kyang bdag ni slar yongs su nyams	
so zhes ma shes kyis btsun pa mo'u dgal gyi	
bu snying brtse ba nye bar bzung ste /	
bcom ldan 'das gang na ba der song ste phyin nas don 'di rgyas par gsol na legs so //	
tshe dang ldan pa mo'u dgal gyi bu chen pos	
tshangs pa nog can la cang mi smra bas khas	
blangs so // de nas tshangs pa nog can gyis	
tshe dang ldan pa mo'u dgal gyi bu chen pos	
cang mi smra bas khas blangs par rig nas tshe	
dang ldan pa mo'u dgal gyi bu chen po'i rkang	
pa gnyis la mgo bos phyag 'tshal te /	
de nyid du mi snang bar gyur to //	
de nas tshe dang ldan pa mo'u dgal gyi bu	
chen pos tshangs pa nog can song nas ring por	
ma lon par shes nas ji ltar sems mnyam par	
bzhag na ngan spong nas mi snang bar gyur te	
/ rgyal po'i khab 'od ma'i tshal bya ka lan	
da ka gnas par phyin pa de lta bu'i ting	
nge 'dzin la snyoms par zhugs so //	
de nas tshe dang ldan pa mo'u dgal gyi bu	
chen po bcom ldan 'das gang na ba der song	
ste phyin nas bcom ldan 'das kyi zhabs gnyis la	
mgo bos phyag byas @232b nas phyogs gcig tu 'dug	
go / phyogs gcig tu 'dug nas /	
tshe dang ldan pa mo'u dgal gyi bu chen pos	
tshangs pa nog can dang lhan cig bar skabs kyi	
gtam ji snyed glengs pa de dag thams cad rgyas	
par gsol to // de skad ces gsol pa dang /	
bcom ldan 'das kyis tshe dang ldan pa mo'u dgal	
gyi bu chen po la 'di skad ces bka' stsal	
to // mo'u dgal gyi bu snga mo zhig tu	
lhas byin sems la bkra nas rig par ma byas	
to // sam / ci na da gzod tshangs pa nog can gyis sbran /	
btsun pa mad lags so //	
bcom ldan 'das dang /	
tshe dang ldan pa mo'u dgal gyi bu chen po	
thabs cig tu bar skabs kyi gtam 'di gleng bar	
mdzad pa na / de nas lhas byin grogs dge slong bzhi po ko ka li ka dang /	
khan da drab bya dang /	
ka ti mo ra ka ti shya dang /	
rgya mtshos byin dang lhan cig bcom ldan 'das gang na ba der dong ba dang /	
bcom ldan 'das kyis lhas byin rgyang ring po kho na nas gzigs so //	
gzigs nas kyang tshe dang ldan pa mo'u dgal gyi bu chen po la bka' stsal pa /	
mo'u dgal gyi bu lhas byin 'o ni da ltar 'ong gis tshig srungs shig dang /	
de'u re skyes bu gti mug 'o ni bdag nyid kyis bdag nyid lung ston to //	
de nas tshe dang ldan pa mo'u dgal gyi bu chen pos /	
bcom ldan 'das kyi zhabs gnyis la mgo bos phyag byas nas /	
ji ltar sems mnyam par bzhag na 'od ma'i tshal nas mi snang bar gyur te /	
ngan spong gi chu srin byis pa @233a *//	
gsod kyi ri la 'jigs byed kyi tshal gyi ri	
dvags kyi nags su phyin pa de lta bu'i ting	
nge 'dzin la snyoms par zhugs so //	
de nas lhas byin bcom ldan 'das gang na ba der song ste phyin nas /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
bcom ldan 'das la lhas byin gyis 'di skad ces gsol to //	
da ni bcom ldan 'das bgres 'khogs gtugs te /	
'khor bzhi la gdams ngag dbog tu bsnyel bar gyur gyis /	
ae ma'o bcom ldan 'das kyis dge slong gi dge 'dun bdag la spongs shig dang /	
bdag gis dge slong gi dge 'dun yongs su drang gis /	
bcom ldan 'das ni thugs las chung ngur bde bar	
gnas pa'i rnal 'byor gyi rjes su brtson par bzhugs	
su gsol / skyes bu gti mug re zhig sh'a ri'i bu dang /	
mo'u dgal gyi bu tshangs pa mtshungs par spyod pa	
de dag la yang ngas dge slong gi dge 'dun	
mi spong na / ro dang 'dra ba mchil ma 'thung ba khyod la lta ga la spong /	
de nas lhas byin 'di snyam du sems te /	
bcom ldan 'das kyis sh'a ri'i bu dang mo'u dgal gyi bu la ni bsngags pa gsungs la /	
bdag la ni ro dang 'dra ba mchil ma 'thung ba'o zhes smad pa gsungs so snyam mo //	
de nas bcom ldan 'das la lhas byin 'khrugs pa dang /	
zhe sdang dang /	
nga rgyal dang /	
'chab pa dang /	
bgrongs pa @233b dang /	
mi bzod pa dang /	
ma dad pa bstan to //	
de nas lhas byin gyis 'jal to zhes byas nas mgo lan gsum lcogs te /	
bcom ldan 'das kyi spyan snga nas song ngo ////	
'dul ba gzhi /	
bam po go bdun pa /	
de'i tshe tshe dang ldan pa kun dga' bo bsil yab thogs te /	
bcom ldan 'das kyi snam logs na bcom ldan 'das la g-yob cing 'dug go /	
de nas bcom ldan 'das kyis tshe dang ldan pa kun dga' bo la bka' stsal ba /	
kun dga' bo song la 'od ma'i tshal bya ka lan da ka gnas pa na /	
dge slong ji snyed nye bar brten te gnas pa	
de dag thams cad rim gro'i gnas su sdus shig	
/ btsun pa bka' bzhin 'tshal zhes tshe dang ldan	
pa kun dga' bos bcom ldan 'das kyi ltar mnyan	
/ nas / 'od ma'i tshal bya ka lan da ka gnas pa na /	
dge slong ji snyed nye bar brten te gnas pa	
de dag thams cad rim gro'i gnas su bsags nas	
/ bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag 'tshal te phyogs gcig tu 'dug go /	
phyogs gcig tu 'dug nas /	
bcom ldan 'das la tshe dang ldan pa kun dga' bos 'di skad ces gsol to //	
btsun pa 'od ma'i tshal bya ka lan da ka gnas pa na /	
dge slong ji snyed nye bar brten te mchis pa	
de dag thams cad rim gro'i gnas su bsags lags	
te / bcom ldan 'das da ni de'i dus la bab par dgongs su gsol /	
de nas bcom ldan 'das rim gro'i @234a *//	
gnas gang na ba der gshegs te byon nas /	
dge slong gi dge 'dun gyi gung la gdan bshams pa nyid la bzhugs so //	
bzhugs nas bcom ldan 'das kyis dge slong rnams la bka' stsal pa /	
dge slong dag ston pa lnga po 'di dag 'jig rten na yod cing mngon te /	
lnga gang zhe na /	
'di ni ston pa gcig ni tshul khrims yongs su	
ma dag pa yin bzhin du bdag gi tshul khrims	
yongs su dag ste nyon mongs pa can ma yin	
no zhes khas 'che ba ste /	
de nyan thos rnams dang lhan cig gnas pa'i rgyus so sor shes nas /	
ston pa shes ldan 'di ni tshul khrims yongs su	
ma dag pa yin bzhin du bdag tshul khrims yongs	
su dag ste / nyon mongs pa can ma yin no zhes khas 'che ba yin te /	
gal te bdag cag gis gzhan la de skad smras na /	
des na 'di'i yid la ma 'bab par 'gyur bas	
ston pa de la yid du mi 'ong bar 'gyur	
ba gang yin pa de bdag cag gis glengs te	
ci rung / ston pa shes ldan 'di rang nyid shes par 'gyur grang //	
'di bdag cag la 'di lta ste /	
chos gos dang bsod snyoms dang gnas mal dang nad	
gsos kyi rkyen sman gyi yo byad rnams kyis sems	
so snyam ste / de nyan thos rnams kyis tshul khrims las rjes su srung bar sems so //	
ston pa de lta bu ni nyan thos rnams kyis	
tshul khrims kyi sgo nas rjes su bsrung bar re	
ba yin te / 'di ni 'jig rten na ston	
pa yod cing mngon pa'i ston pa dang po yin	
ba yin te / no // @234b gzhan yang 'di	
na ston pa gcig ni 'tsho ba yongs su ma	
dag pa yin bzhin du bdag gi 'tsho ba yongs	
ba yin te / no // su dag ste /	
nyon mongs pa can ma yin no zhes khas 'che	
ba yin te / no // su dag ste /	
ba ste / de nyan thos rnams dang lhan cig	
gnas pa'i rgyu so sor shes te /	
ston pa shes ldan 'di ni 'tsho ba yongs su	
ma dag pa yin bzhin du bdag gi 'tsho ba	
yongs su dag ste /	
nyon mongs pa can ma yin no zhes khas 'che ba yin te /	
gal te bdag cag gis gzhan la de skad smras na /	
des na 'di'i yid la mi 'bab par 'gyur bas	
ston pa de la yid du mi 'ong bar 'gyur	
ba gang yin pa de bdag cag gis glengs te	
ci rung / ston pa shes ldan 'di rang nyid shes par 'gyur grang /	
'di bdag cag la 'di lta ste /	
chos gos dang /	
bsod snyoms dang /	
gnas mal dang /	
nad gsos kyi rkyen sman gyi yo byad rnams kyis sems so snyam ste /	
de nyan thos rnams kyis 'tsho ba'i sgo nas rjes su srung bar sems so //	
ston pa de lta bu ni /	
nyan thos rnams kyis 'tsho ba'i sgo nas rjes su bsrung bar re ba yin te /	
'di ni /	
'jig rten na yod cing mngon pa'i ston pa gnyis pa yin no //	
gzhan yang 'di na ston pa gcig ni /	
shes pa mthong ba yongs su ma dag pa yin	
bzhin du bdag gi shes pa mthong ba yongs su	
dag ste / nyon mongs pa can ma yin no zhes khas 'che ba ste /	
de nyan thos rnams dang lhan cig gnas pa'i rgyus so sor shes nas /	
ston pa shes ldan @235a *//	
'di ni /	
shes pa mthong ba yongs su ma dag pa yin	
bzhin du bdag ni shes pa mthong ba yongs su	
dag ste / nyon mongs pa can ma yin no	
zhes khas 'che ba yin te; gal te bdag cag	
gis gzhan la 'di skad smras na /	
des na 'di'i yid la mi 'bab par 'gyur bas	
ston pa de la yid du mi 'ong bar 'gyur	
ba gang yin pa de bdag gis glengs te ci	
rung / ston pa shes ldan 'di rang nyid shes par 'gyur grang /	
'di bdag cag la 'di lta ste /	
chos gos dang /	
bsod snyoms dang /	
gnas mal dang /	
nad gsos kyi rkyen sman gyi yo byad rnams kyis sems so snyam ste /	
de nyan thos rnams kyis shes pa mthong ba'i sgo nas rjes su bsrung bar sems so //	
ston pa de lta bu ni /	
nyan thos rnams kyis shes pa mthong ba'i sgo nas rjes su bsrung bar re ba yin te /	
'di ni 'jig rten na yod cing mngon pa'i ston pa gsum pa yin no //	
gzhan yang 'di na ston pa gcig ni lung ston	
pa phun sum tshogs pa ma yin bzhin du bdag	
gi lung ston pa ni phun sum tshogs pa yin	
te / nyon mongs pa can ma yin no zhes khas 'che ba ste /	
de nyan thos rnams dang lhan cig gnas pa'i rgyus	
so sor shes nas ston pa shes ldan 'di ni	
lung ston pa phun sum tshogs pa ma yin bzhin	
du bdag gi lung ston pa ni phun sum tshogs	
pa yin te / nyon mongs pa can ma yin no zhes khas 'che ba yin te /	
gal te bdag cag gis gzhan la de skad ces smras na /	
@235b des de'i yid la mi 'bab par 'gyur bas	
ston pa de la yid du mi 'ong bar 'gyur	
ba de / bdag gis glengs te ci rung /	
ston pa shes ldan 'di rang nyid shes par 'gyur grang /	
'di bdag cag la 'di lta ste /	
chos gos dang /	
bsod snyoms dang /	
gnas mal dang /	
nad gsos kyi rkyen sman gyi yo byad rnams kyis sems so snyam ste /	
de nyan thos rnams kyis lung ston pa phun sum	
tshogs pa'i sgo nas rjes su bsrung bar sems so	
// ston pa de lta bu ni nyan thos rnams	
kyis lung ston pa phun sum tshogs pa'i sgo nas	
rjes su bsrung bar re ba yin te /	
'di ni /	
'jig rten na yod cing mngon pa'i ston pa bzhi pa yin no //	
gzhan yang 'di na ston pa gcig ni /	
chos 'dul ba nyes par 'chad bzhin du bdag gis	
chos 'dul ba ni legs par bshad pa yin te	
/ nyon mongs pa can ma yin no zhes khas 'che ba ste /	
de nyan thos rnams dang lhan cig gnas pa'i rgyus	
so sor shes nas ston pa shes ldan 'di ni	
chos 'dul ba nyes par 'chad bzhin du bdag gi	
chos 'dul ba legs par bshad pa ste /	
nyon mongs pa can ma yin no zhes khas 'che ba yin te /	
gal te bdag cag gis gzhan la de skad smras	
na des na 'di'i yid la mi 'bab par 'gyur	
bas / ston pa de la yid du mi 'ong	
bar 'gyur ba gang yin pa de bdag cag gis	
glengs te ci rung /	
ston pa shes ldan 'di rang nyid shes par 'gyur grang /	
'di bdag cag la 'di lta ste /	
chos gos dang /	
bsod snyoms dang /	
gnas mal dang /	
nad gsos kyi rkyen sman @236a *//	
dang yo byad rnams kyis sems so snyam ste /	
de nyan thos rnams kyis chos 'dul ba legs par	
bshad pa'i sgo nas rjes su bsrung bar sems so	
// ston pa de lta bu ni nyan thos rnams	
kyis chos 'dul ba legs par bshad pa'i sgo nas	
rjes su bsrung bar re ba yin te /	
'di ni 'jig rten na yod cing mngon pa'i ston pa lnga pa yin no //	
dge slong dag nga ni tshul khrims yongs su dag pa kho na yin pas /	
nga tshul khrims yongs su dag pa ste /	
nyon mongs pa can ma yin no //	
zhes zhal gyis 'che ste /	
nyan thos rnams kyis nga la tshul khrims kyi sgo	
nas rjes su bsrung bar bsam yang mi dgos la	
/ nga yang nyan thos rnams kyis tshul khrims kyi	
sgo nas rjes su srung bar 'dod pa mi mnga'o	
/ // dge slong dag nga ni 'tsho ba yongs	
su dag pa kho na yin pas nga'i 'tsho ba	
yongs su dag ste /	
nyon mongs pa can ma yin no zhes zhal gyis 'che ste /	
nyan thos rnams kyis nga la 'tsho ba'i sgo nas rjes su bsrung yang mi dgos la /	
nga yang nyan thos rnams kyis nga la 'tsho ba'i	
sgo nas rjes su bsrung bar 'dod pa mi mnga'o	
// dge slong dag nga ni ye shes gzigs pa yongs su dag pa kho na yin pas /	
nga ye shes gzigs pa yongs su dag pa ste;	
nyon mongs pa can ma yin no zhes zhal gyis	
'che ste / nyan thos rnams kyis nga la ye	
shes gzigs pa'i sgo nas rjes su bsrung bar bsam	
yang mi dgos la /	
nga yang nyan thos rnams kyis @236b ye shes gzigs	
pa'i sgo nas rjes su bsrung bar 'dod pa mi	
mnga'o // dge slong dag nga ni lung ston pa	
dang ldan pa kho na yin pas nga'i lung ston	
pa phun sum tshogs te /	
nyon mongs pa can ma yin no zhes zhal gyis 'che ste /	
nyan thos rnams kyis nga la lung ston pa phun	
sum tshogs pa'i sgo nas rjes su bsrung bar bsam	
yang mi dgos la /	
nga yang nyan thos rnams kyis lung ston pa dang	
ldan par rjes su bsrung bar 'dod pa mi mnga'o	
// dge slong dag nga'i chos 'dul ba ni legs par gsung ba kho na yin pas /	
nga'i chos 'dul ba legs par gsungs pa ste /	
nyon mongs pa can ma yin no zhes zhal gyis 'che ste /	
nyan thos rnams kyis nga la chos 'dul ba legs	
par gsungs pa'i sgo nas rjes su bsrung bar bsam	
yang mi dgos la /	
nga yang nyan thos rnams kyi chos 'dul ba legs	
par gsungs pa'i sgo nas rjes su bsrung bar 'dod	
pa mi mnga'o // dge slong dag nga ni khyed la tshar bcad cing tshar bcad cing /	
thag bcug cing thag bcug cing rab tu smra'i /	
khyed la ngo ni mi byed de /	
rdza mkhan gyis rdza ma chos pa rnams la bya	
ba bzhin du gang rung ba de 'jog par zad	
pas nga'i tshig gi lam rnams bzod par yang gyis	
shig / de nas lhas byin gyis ko ka li ka dang /	
khan da drab bya dang /	
ka ti mo ra ka ti shya dang /	
rgya mtshos byin la smras pa /	
ko ka li dang /	
khan da drab bya dang /	
ka ti mo ra ka ti shya dang /	
rgya mtshos byin dag tshur sheg /	
dge slong go'u ta ma 'dug bzhin du nyan thos @237a *//	
kyi dge 'dun mthun pa dbye ba dang /	
'khor lo dbye bar bya'o //	
des na bdag cag shi ste 'das na yang dge	
sbyong go'u ta ma de ltar rdzu 'phrul che ba	
/ de ltar mthu che ba 'dug bzhin du lhas byin dang /	
ko ka li ka dang /	
khan da drab bya dang /	
ka ti mo ra ka ti shya dang /	
rgya mtshos byin gyis nyan thos kyi dge 'dun mthun pa phye ba dang /	
'khor lo phye ba byas so zhes phyogs dang phyogs mtshams su grags pa dang /	
sgra dang tshigs su bcad pa snyan pa rgya cher 'byung bar 'gyur ro //	
de rnams kyis smras pa /	
lhas byin bdag cag gis ni bcom ldan 'das kyi	
nyan thos kyi dge 'dun mthun pa dbye ba dang	
/ 'khor lo dbye bar mi nus so //	
de ci'i phyir zhe na /	
tshe dang ldan pa lhas byin /	
bcom ldan 'das kyi nyan thos rdzu 'phrul che ba	
mthu che ba lha'i mig dang pha rol gyi sems	
rig pa dag yod la de dag ni rgyang ring	
po nas kyang mthong la /	
drung na 'dug kyang mi snang ba dag yin te /	
de rnams kyi sems kyis sems khyab par byas nas yid kyis yid rnam par shes te /	
de rnams kyis bdag cag bskyod pa nyid kyis shes par 'gyur ro //	
des smras pa /	
ko ka li ka dag tshur /	
thabs yod kyis /	
bdag cag dge slong gnas brtan gnas brtan rnams kyi	
drung du song la gnas brtan dag thugs las chung	
ngur mdzod cig dang /	
bdag cag gis gnas brtan rnams la yo byad thams	
cad kyis mi brel bar bgyi'o zhes yo byad thams	
cad kyis bstab par @237b bya zhing /	
dge slong gsar bu rnams la yang lhung bzed dang chos gos dang lhung bzed kyi snod dang /	
chu tshags dang ska rags dang lung dbog pa dang /	
klog tu gzhug pa dang 'don du gzhug pa dang /	
rnal 'byor dang yid la byed pas nye bar bsdu zhing rim gro bya'o //	
tshe dang ldan pa lhas byin thabs de ni bden pa zhig yod do //	
de na lhas byin gyis dge 'dun mthun pa dbye ba'i phyir rtul bar brtsams so //	
dge slong gnas brtan gnas brtan rnams kyis lhas byin	
dge 'dun mthun pa dbye ba'i phyir rtul bar skyod	
pa nyid tshor nas /	
skabs de dge slong rnams la smras pa dang /	
dge slong rnams kyis bcom ldan 'das la gsol pa /	
btsun pa lhas byin ni dge 'dun mthun pa dbye ba'i slad du rtul bar bgyid lags so //	
de nas bcom ldan 'das kyis dge slong rnams la bka' stsal pa /	
dge slong dag khyed kyis lhas byin dang de lta	
bu dang mthun pa gzhan su yang rung ba la	
bzhams te bsgo bar bya'o //	
bsgo ba yang 'di ltar bya ste /	
lhas byin khyod dge 'dun mthun pa dbye ba'i phyir rtul bar ma byed cig /	
dbyen byed par 'gyur ba'i rtsod pa yang dag par blangs nas rab tu bzung ste ma 'dug cig /	
lhas byin khyod dge 'dun dang mthun par gyis shig /	
dge 'dun mthun /	
mi phyed /	
kun tu dga'/	
mi rtsod /	
mchog gcig 'don pa gcig cing /	
chu dang 'o ma gcig tu 'dres pa lta bur	
gyur la ston pa'i bstan pa gsal bar byed na	
bde ba la reg par gnas par 'gyur ro zhes	
bsgo zhig dang / dge slong de rnams kyis lhas byin la bzhams te bsgo @238a *//	
ba dang /	
de bzhams te bsgo yang gzhi de nyid la nan	
gyis mchog tu bzung zhing mngon par zhen nas 'di	
nyid bden gyi / gzhan ni brdzun no zhes rjes su tha snyad 'dogs par byed nas /	
skabs de dge slong rnams kyis bcom ldan 'das la gsol pa /	
btsun pa bdag cag gis lhas byin la bzhams te bsgo lags na /	
de bzhams te bsgo yang gzhi de nyid la nan	
gyis mchog tu bzung zhing mngon par zhen nas 'di	
bden gyi / gzhan ni brdzun pa'o zhes rjes su tha snyad 'dogs par bgyid lags so //	
bcom ldan 'das kyis bka' stsal pa /	
dge slong dag khyed kyis lhas byin dang gzhan yang	
de lta bu dang mthun pa su yang rung ba	
la gsol ba dang bzhi'i las kyis bsgo bar bya'o	
// bsgo ba yang 'di ltar bya ste /	
gnas mal bshams pa byas nas gand'i brdungs te dris	
pa'i tshig gis dge slong rnams la yang dag par	
bsgo la / dge 'dun thams cad 'dug cing mthun par gyur pa dang /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
lhas byin 'di dge 'dun mthun pa dbye ba'i slad	
du rtul te dbyen bgyid par 'gyur ba'i rtsod pa	
yang dag par blangs nas rab tu bzung ste mchis	
nas 'di la dge slong mang pos bzhams te bsgo	
na / bzhams te bsgo yang gzhi de nyid la	
nan gyis mchog tu bzung zhing mngon par zhen nas	
'di nyid bden gyi gzhan ni brdzun pa'o zhes rjes	
su tha snyad 'dogs par bgyid na gal @238b te	
dge 'dun gyis dus la bab cing bzod na dge	
'dun gyis gnang bar mdzod cig dang /	
dge 'dun gyis lhas byin la lhas byin khyod dge	
'dun mthun pa dbye ba'i phyir rtul bar ma byed	
cig / dbyen byed par 'gyur ba'i rtsod pa yang	
dag par blangs nas rab tu bzung ste ma 'dug	
cig / cig / lhas byin khyod dge 'dun dang mthun par gyis shig /	
dge 'dun mthun mi phyed kun tu dga' mi rtsod /	
mchog gcig 'don pa gcig cing chu dang 'o ma	
gcig tu 'dres pa lta bur gyur la ston pa'i	
bstan pa gsal bar byed na bde ba la reg	
par gnas par 'gyur ro zhes lhas byin la gsol	
ba dang bzhi'i las kyis bsgo ba mdzad do //	
'di ni gsol ba'o //	
las ni 'di ltar bya ste /	
dge 'dun btsun pa rnams gsan du gsol /	
lhas byin 'di dge 'dun mthun pa dbye ba'i slad	
du rtul te dbyen bgyid par 'gyur ba'i rtsod pa	
yang dag par blangs nas rab tu bzung ste mchis	
nas 'di la dge slong mang pos bzhams te bsgo	
na / bzhams te bsgo yang gzhi de nyid la	
nan gyis mchog tu bzung zhing mngon par zhen nas	
na / / 'di nyid bden gyi gzhan ni brdzun	
pa'o zhes rjes su tha snyad 'dogs par bgyid de	
na / / / de'i slad du dge 'dun gyis	
lhas byin la lhas byin khyod dge 'dun mthun pa	
dbye ba'i phyir rtul bar ma byed cig /	
dbyen byed par 'gyur ba'i rtsod pa yang dag par blangs nas rab tu bzung ste ma 'dug cig /	
lhas byin khyod dge 'dun dang mthun par gyis shig /	
@239a *// dge 'dun mthun mi phyed kun tu dga' mi rtsod	
mchog gcig 'don pa gcig cing chu dang 'o ma	
gcig tu 'dres pa lta bur gyur la /	
ston pa'i bstan pa gsal bar byed na bde ba la reg par gnas par 'gyur gyis /	
lhas byin khyod dge 'dun mthun pa dbye ba'i phyir rtul bar ma byed cig /	
dbyen byed par 'gyur ba'i rtsod pa yang dag par blangs nas rab tu bzung ste ma 'dug cig /	
lhas byin khyod dge 'dun dang mthun par gyis shig /	
dge 'dun mthun mi phyed kun tu dga' mi rtsod /	
mchog gcig 'don pa gcig cing chu dang 'o ma gcig tu 'dres pa lta bur gyur la /	
ston pa'i bstan pa gsal bar byed na bde ba	
la reg par gnas par 'gyur ro zhes lhas byin	
la gsol ba dang bzhi'i las kyis bsgo ba mdzad	
na / tshe dang ldan pa gang dag lhas byin	
la gsol ba dang bzhi'i las kyis bsgo bar mdzad	
par bzod pa de dag ni cang ma gsungs shig	
na / / gang dag mi bzod pa de dag ni gsungs shig /	
'di ni las brjod pa dang po ste /	
de bzhin du las brjod pa gnyis pa dang gsum pa'i bar du bya'o //	
dge slong de rnams kyis lhas byin la gsol ba dang bzhi'i las kyis bsgo na /	
bsgo yang gzhi de nyid la nan gyis mchog tu	
bzung zhing mngon par zhen nas 'di nyid bden gyi	
gzhan ni brdzun pa'o zhes rjes su tha snyad 'dogs	
so // de'i grogs byed cing mi mthun par smra	
ba'i rjes su phyogs pa'i @239b dge slong bzhi po	
ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin te /	
de rnams kyis kyang dge slong rnams la 'di skad ces smras so //	
tshe dang ldan pa khyed cag dge yang rung sdig kyang rung /	
dge slong 'di la ci yang ma smra zhig /	
de ci'i phyir zhe na /	
dge slong 'di ni chos smra ba /	
'dul ba smra ba /	
dge slong 'di ni chos dang 'dul ba yang dag	
par blangs nas rab tu bzung ste rjes su tha	
snyad 'dogs par byed pa /	
dge slong 'di ni shes bzhin du smra'i mi shes	
pa ma yin pa'i phyir te dge slong 'di gang	
la la 'dod cing bzod pa de la bdag cag	
kyang 'dod cing bzod do //	
skabs de dge slong rnams kyis bcom ldan 'das la gsol pa /	
btsun pa /	
bdag cag gis lhas byin la gsol ba dang bzhi'i las kyis bsgo na /	
bsgo yang gzhi de nyid la nan tan gyis mchog	
tu bzung zhing mngon par zhen nas 'di nyid bden	
gyi gzhan ni brdzun pa'o zhes rjes su tha snyad	
'dogs par bgyid lags so //	
de'i grogs bgyid cing mi mthun par smra ba'i rjes	
su phyogs pa'i dge slong bzhi po ko ka li	
ka dang / khan da drab bya dang /	
ka ta mo ra ka ti shya dang /	
rgya mtshos byin de rnams kyang dge slong rnams la 'di skad ces /	
tshe dang ldan pa dag khyed cag dge yang rung /	
sdig kyang rung /	
dge slong 'di la ci yang ma smra zhig /	
de ci'i phyir zhe na /	
dge slong 'di ni chos smra ba /	
'dul ba smra ba /	
dge slong 'di ni chos dang 'dul ba yang dag par blangs nas rab tu bzung ste /	
rjes su tha snyad 'dogs par byed pa dge slong 'di ni shes @240a *//	
bzhin du smra'i mi shes par ma yin pa'i phyir te /	
dge slong 'di gang la bzod cing 'dod pa de	
la bdag cag kyang 'dod cing bzod do zhes mchi	
lags so // bcom ldan 'das kyis bka' stsal pa /	
dge slong dag khyed kyis ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin la bzhams te bsgo bar bya'o //	
bzhams te bsgo ba yang 'di ltar bya ste /	
ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin dag khyed shes bzhin du dge slong	
gang dge 'dun mthun pa dbye ba'i phyir rtul bar	
byed cing dbyen byed par 'gyur ba'i rtsod pa yang	
dag par blangs nas rab tu bzung ste 'dug pa	
de'i grogs byed cing /	
mi mthun par smra ba'i rjes su phyogs par ma byed cig /	
dge slong rnams la 'di skad ces /	
tshe dang ldan pa dag khyed cag dge yang rung	
sdig kyang rung dge slong 'di la ci yang ma	
smra zhig / de ci'i phyir zhe na /	
tshe dang ldan pa dag dge slong 'di ni chos smra ba /	
'dul ba smra ba /	
dge slong 'di ni chos dang 'dul ba yang dag	
par blangs nas rab tu bzung ste rjes su tha	
snyad 'dogs par byed pa /	
dge slong 'di ni shes bzhin du smra'i me shes par ma yin pa'i phyir te /	
dge slong 'di gang la 'dod cing bzod pa de	
la bdag cag kyang 'dod cing bzod do zhes ma	
zer cig / tshe dang ldan pa khyed cag dge	
'dun 'byed 'dod par ma byed par tshe dang ldan	
pa khyed cag dge 'dun mthun pa nyid du 'dod	
zer cig / par gyis shig / tshe dang ldan pa dag @240b dge 'dun mthun par gyis shig /	
dge 'dun mthun mi phyed kun tu dga' mi rtsod /	
mchog gcig 'don pa gcig cing chu dang 'o ma gcig tu 'dres pa lta bur gyur la /	
ston pa'i bstan pa gsal bar byed na bde ba	
la reg par gnas par 'gyur gyis tshe dang ldan	
pa dag dge 'dun 'byed pa'i rjes su phyogs shing	
mi mthun par smra ba 'di lta bu 'di thong	
zhig ces bsgo zhig /	
dge slong de rnams kyis ko ka li ka dang khan da drab bya dang /	
ka ta mo ra ka ti shya dang /	
rgya mtshos byin rnams la bzhams te bsgo na bzhams	
te bsgo yang gzhi de nyid la nan gyis mchog	
tu bzung zhing mngon par zhen nas 'di nyid bden	
gyi gzhan ni brdzun pa'o zhes rjes su tha snyad	
'dogs par byed do //	
skabs de dge slong rnams kyis bcom ldan 'das la gsol pa /	
btsun pa bdag cag gis ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin rnams la bzhams te bsgo lags na /	
bsgo yang gzhi de nyid nan gyis mchog tu bzung	
zhing mngon par zhen nas 'di nyid bden gyi gzhan	
ni brdzun pa'o zhes rjes su tha snyad 'dogs par	
bgyid lags so // bcom ldan 'das kyis bka' stsal pa /	
dge slong dag khyed kyis ko la li ka dang /	
khan da drab bya dang /	
ka ta mo ra ka ti shya dang /	
rgya mtshos byin dang /	
gzhan yang de lta bu dang mthun pa su yang	
rung ba la gsol ba dang bzhi'i las kyis bsgo	
bar bya'o // bsgo ba ni 'di ltar bya ste /	
gnas mal bshams pa byas nas gand'i brdungs te dris pa'i tshig gis dge slong rnams la yang @241a *//	
dag par bsgo la dge 'dun thams cad 'dug cing mthun par gyur pa dang /	
dge slong gcig gis gsol ba byas te las bya'o //	
dge 'dun btsun pa rnams gsan du gsol /	
ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin 'di dag 'tshal bzhin du dge slong	
gang dge 'dun mthun pa dbye ba'i slad du rtul	
bar bgyid cing de mi mthun par smra ba'i rjes	
su phyogs par gyur nas /	
dge slong rnams la 'di skad ces tshe dang ldan pa dag /	
khyed cag dge yang rung sdig kyang rung ste dge slong 'di la ci yang ma smra zhig /	
de ci'i phyir zhe na /	
tshe dang ldan pa dag dge slong 'di ni chos smra ba /	
'dul ba smra ba /	
dge slong 'di ni chos dang 'dul ba yang dag par blangs nas rab tu bzung ste /	
rjes su tha snyad 'dogs par byed pa /	
dge slong 'di ni shes bzhin du smra'i /	
mi shes par ma yin pa'i phyir te /	
dge slong 'di gang la bzod cing 'dod pa de	
la bdag cag kyang 'dod cing bzod do zhes mchi	
na / 'di dag la dge slong mang pos bzhams	
te bsgo na bzhams te bsgo yang gzhi de nyid	
la nan gyis mchog tu bzung zhing mngon par zhen	
nas 'di nyid bden gyi gzhan ni brdzun pa'o zhes	
rjes su tha snyad 'dogs par bgyid na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin rnams la ko ka li ka dang /	
khan da drab bya @241b dang /	
ka ta mo ra ka ti shya dang /	
rgya mtshos byin khyed cag shes bzhin du dge slong	
gang dge 'dun mthun pa dbye ba'i phyir rtul bar	
byed cing dbyen byed par 'gyur pa'i rtsod pa yang	
dag par blangs nas rab tu bzung ste 'dug pa	
dang / de mi mthun par smra ba'i rjes su phyogs par ma byed cig /	
dge slong rnams la 'di skad ces tshe dang ldan	
pa dag khyed cag dge yang rung sdig kyang rung	
/ dge slong 'di la ci yang ma smra zhig /	
de ci'i phyir zhe na /	
tshe dang ldan pa dag dge slong 'di ni chos smra ba 'dul ba smra ba /	
dge slong 'di ni chos dang 'dul ba yang dag	
par blangs nas rab tu bzung sto rjes su tha	
snyad 'dogs par byed pa /	
dge slong 'di ni shes bzhin du smra'i /	
mi shes par ni ma yin pa'i phyir te /	
dge slong 'di gang la 'dod cing bzod pa de	
la bdag cag kyang 'dod cing bzod do zhes ma	
zer cig / de ci'i phyir zhe na /	
tshe dang ldan pa dag dge slong 'di ni chos	
smra ba ma yin 'dul ba smra ba ma yin	
gyi / tshe dang ldan pa dag dge slong 'di	
ni chos ma yin pa smra ba 'dul ba ma	
yin pa smra ba /	
dge slong 'di ni chos ma yin pa dang /	
'dul ba ma yin pa yang dag par blangs nas	
rab tu bzung ste rjes su tha snyad 'dogs par	
byed pa / dge slong 'di ni mi shes bzhin	
du smra'i shes par ni ma yin pa'i phyir te	
byed pa / / dge slong 'di gang la 'dod	
cing bzod pa de la tshe dang ldan pa dag	
'dod cing bzod par ma byed cig /	
tshe dang ldan pa dag khyod dge 'dun 'byed 'dod	
par ma byed par tshe dang ldan par tshe dang	
ldan pa dge 'dun mthun pa nyid du 'dod par	
@242a *// gyis shig /	
tshe dang ldan pa dag dge 'dun 'byed pa'i rjes	
su phyogs shing mi mthun par smra ba 'di lta	
bu 'di thong zhig /	
tshe dang ldan pa dag dge 'dun dang mthun par gyis shig /	
dge 'dun mthun mi phyed kun tu dga' mi rtsod /	
mchog gcig 'don pa gcig cing chu dang 'o ma gcig tu 'dres pa lta bur gyur la /	
ston pa'i bstan pa gsal bar byed na bde ba	
la reg par gnas par 'gyur ro zhes bsgo ba	
mdzad na / tshe dang ldan pa dag dge 'dun	
'byed pa'i rjes su phyogs shing mi mthun par smra	
ba 'di lta bu 'di thong zhig ces gsol ba	
dang bzhi'i las kyis bsgo ba mdzad do //	
'di ni gsol ba'o //	
las ni 'di ltar bya ste /	
dge 'dun btsun pa rnams gsan du gsol /	
ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin 'di dag 'tshal bzhin dge slong gang	
dge 'dun mthun pa dbye ba'i slad du rtul bar	
bgyid cing de mi mthun par smra ba'i rjes su	
phyogs par gyur nas dge slong rnams la 'di skad	
ces / tshe dang ldan pa dag khyod dag cag	
dge yang rung sdig kyang dge slong 'di la ci	
yang ma smra zhig /	
de ci'i phyir zhe na /	
dge slong 'di ni shes bzhin du smra'i mi shes par ma yin pa'i phyir te /	
tshe dang ldan pa dag dge slong 'di ni chos smra ba 'dul ba smra ba /	
dge slong 'di ni chos dang 'dul ba yang dag	
par blangs nas rab tu bzung ste rjes su tha	
snyad 'dogs par byed pa /	
dge slong 'di ni shes bzhin du smra'i mi shes @242b par ma yin pa'i phyir te /	
dge slong 'di gang la 'dod cing bzod pa de	
la bdag cag kyang 'dod cing bzod do zhes mchis	
nas / 'di dag la dge slong mang pos bzhams te bsgo na /	
bzhams te bsgo yang gzhi de nyid la nan gyis	
mchog tu bzung zhing mngon par zhen nas 'di nyid	
bden gyi gzhan ni brdzun pa'o zhes rjes su tha	
snyad 'dogs par bgyid de /	
de'i slad du dge 'dun gyis ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin rnams la /	
ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin khyed cag shes bzhin du dge slong	
gang dge 'dun mthun pa dbye ba'i phyir rtul bar	
byed cing dbyen byed bar 'gyur ba'i rtsod pa yang	
dag par blangs nas rab tu bzung ste 'dug pa	
dang / de mi mthun par smra ba'i rjes su phyogs par ma byed cig /	
dge slong rnams la 'di skad ces tshe dang ldan	
pa dag khyed cag dge yag rung sdig kyang rung	
/ dge slong 'di la ci yang ma smra zhig /	
de ci'i phyir zhe na /	
tshe dang ldan pa dag dge slong 'di ni chos smra ba /	
'dul ba smra ba /	
dge slong 'di ni chos dang 'dul ba yang dag	
par blangs nas rab tu bzung ste rjes su tha	
snyad 'dogs par byed pa /	
dge slong 'di ni shes bzhin du smra'i mi shes par ma yin pa'i phyir te /	
dge slong 'di gang la 'dod cing bzod pa de	
la bdag cag kyang 'dod cing bzod do zhes ma	
zer cig / de ci'i phyir zhe na /	
tshe dang ldan pa dag dge slong 'di ni chos	
smra ba ma yin 'dul ba smra ba ma yin	
gyi / tshe dang ldan @243a *//	
pa dag chos ma yin pa smra ba 'dul ba ma yin pa smra ba /	
dge slong 'di ni chos ma yin pa dang 'dul	
ba ma yin pa yan dag par blangs nas rab	
tu bzung ste / rjes su tha snyad 'dogs par byed pa /	
dge slong 'di ni mi shes bzhin du smra'i shes par ma yin pa'i phyir te /	
dge slong 'di gang la 'dod cing bzod pa de	
la bdag cag kyang 'dod cing bzod do zhes ma	
zer cig / tshe dang ldan pa dag dge 'dun 'byed 'dod par ma byed par /	
tshe dang ldan pa dag dge 'dun mthun pa nyid du 'dod par gyis shig /	
tshe dang ldan pa dag dge 'dun mthun par gyis shig /	
dge 'dun mthun mi phyed kun tu dga' mi rtsod	
mchog gcig 'don pa gcig cing chu dang 'o ma	
gcig tu 'dres pa lta bur gyur la /	
ston pa'i bstan pa gsal bar byed na bde ba la reg par gnas par 'gyur gyis /	
tshe dang ldan pa dag dge 'dun 'byed pa'i rjes	
su phyogs shing mi mthun par smra ba 'di lta	
bu 'di thong zhig ces gsol pa dang bzhi'i las	
kyis bsgo bar mdzad na /	
tshe dang ldan pa gang dag ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin rnams la gsol ba dang bzhi'i las	
kyis bsgo ba mdzad par bzod pa de dag ni	
cang ma gsungs shig /	
gang dag mi bzod pa de dag ni gsungs shig /	
'di ni las brjod pa dang po'o //	
de bzhin du lan gnyis lan gsum du bzlas /	
dge 'dun gyis bzod cing gnang nas dge 'dun gyis ko ka li ka dang /	
khan da drab bya dang /	
ka ta mo ra ka ti @243b shya dang /	
rgya mtshos byin rnams la gsol ba dang bzhi'i las kyis bsgo ba mdzad lags te /	
'di ltar cang mi gsung bas de de bzhin du 'dzin to //	
dge slong rnams kyis btsun pa bka' bzhin 'tshal zhes bcom ldan 'das las mnyan nas /	
ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin rnams la gsol ba dang bzhi'i las kyis bsgo'o //	
dge slong de rnams kyis ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin rnams la gsol ba dang bzhi'i las kyis bsgo na /	
de rnams dge slong rnams kyis gsol ba dang /	
bzhi'i las kyis bsgo na yang gzhi de nyid la	
nan gyis mchog tu bzung zhing mngon par zhen nas	
/ 'di nyid bden gyi gzhan ni brdzun pa'o zhes rjes su tha snyad 'dogs par byed do //	
skabs de dge slong rnams kyis bcom ldan 'das la gsol pa /	
btsun pa /	
bdag cag gis ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin la gsol ba dang bzhi'i las kyis bsgo lags na /	
bsgo yang gzhi de nyid la nan gyis mchog tu bzung zhing mngon par zhen nas /	
'di nyid bden gyi gzhan ni brdzun pa'o zhes rjes su tha snyad 'dogs par bgyid lags so //	
de nas bcom ldan 'das kyis dge slong rnams la bka' stsal pa /	
dge slong dag lhas byin gyis nga'i nyan thos kyi	
dge 'dun mthun pa dbye ba dang 'khor lo dbye	
bar bya nus te /	
'di ltar 'di'i grogs @244a *//	
byed cing mi mthun par smra ba'i rjes su phyogs	
pa'i dge slong bzhi po ko ka li ka dang	
/ khan da drab bya dang /	
ka ta mo ra ka ti shya dang /	
rgya mtshos byin rnams yin pas so //	
lhas byin gyis bdag la dge sbyong go'u ta mas	
lhas byin gyis nga'i nyan thos kyi dge 'dun mthun	
pa dbye ba dang 'khor lo dbye bar bya nus	
te / 'di ltar 'di'i grogs byed cing mi mthun	
par smra ba'i rjes su phyogs pa'i dge slong bzhi	
po ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin rnams yin pas so zhes lung bstan	
pa thos so; ;thos nas kyang ko ka li ka	
dang / khan da drab bya dang /	
ka ta mo ra ka ti shya dang /	
rgya mtshos byin rnams la smras pa /	
ko ka li ka /	
khan da drab bya /	
ka ta mo ra ka ti shya /	
rgya mtshos byin dag shes par gyis shig /	
dge sbyong go'u ta mas kho bo la lhas byin	
gyis nga'i nyan thos kyi dge 'dun mthun pa dbye	
ba dang / 'khor lo dbye bar bya nus te /	
'di ltar 'di'i grogs byed cing mi mthun par smra	
ba'i rjes su phyogs pa'i dge slong bzhi po ko	
ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin rnams yin pas so zhes lung bstan to //	
ma la kho bos lhag par yang dge 'dun dbye	
bar bya ba'i phyir rtul bar bya'o zhes de dge	
slong lnga brgya dang lhan cig kun dga' ra ba'i	
nang du tshogs shing za bar byed pa'i skabs de	
dge slong rnams kyis bcom ldan 'das @244b la gsol	
pa dang / bcom ldan 'das kyis bka' stsal pa /	
dge slong dag ji snyam du sems /	
de bzhin gshegs pas ci'i phyir gsum ni za bar rjes su gnang la /	
tshogs shing za ba ni bkag pa mdzad ce na /	
rigs 'bar ba la brten pa dang /	
gang zag sdig pa 'dod pa rnams kyi phyogs gzhom pa'i don gnyis gzigs pa ste /	
gang zag sdig pa 'dod pa rnams dge 'dun kho na la brten /	
dge 'dun kho na'i ched du byas /	
dge 'dun kho na ma shes shing ya mtshan can lta bur byas nas /	
dge 'dun kho na dang lhan cig rtsod pa bzung nas gnas par 'gyur du 'od snyam pas so //	
gang gi tshe tshe dang ldan pa 'od srung stobs	
bcu ldan gyis lhas byin la rdzu 'phrul gyi lam	
gyi lung phog pa de'i tshe /	
de la dge slong rnams kyis smras pa /	
gnas brtan khyod kyis ci'i phyir lhas byin la rdzu 'phrul gyi lam gyi lung phog /	
des smras pa /	
tshe dang ldan pa dag bdag gis de sdig pa 'dod par ma shes mod /	
gal te bdag gis shes na de la bdag gis	
rdzu zhes bya ba tsam gyi lung yang mi dbog	
na / rdzu 'phrul gyi lam lta smos kyang ci dgos /	
de nas lhas byin la dge slong rnams kyis gcugs pas smras pa /	
lhas byin khyod kyi dpal dang skal pa phun sum	
tshogs pa ci yod pa de thams cad ni gnas	
brtan 'od srung stobs bcu ldan la brten te yin	
na / khyod de'i drung du mi 'gro'am /	
de rnams kyis bsams pa /	
bdag cag gis 'di bskul na /	
de'i drung du 'gro zhing des 'di slar bzlog @245a *//	
par 'gyur ro snyam mo //	
de la de ltar bskul ba na smras pa /	
kho bo la des ci zhig byas /	
kho bos brtson 'grus la gnas te nam gyi cha	
stod dang cha smad la mi nyal bar rnal 'byor	
rjes su brtson pas gnas nas bsam gtan dang po	
la brten te rdzu 'phrul bsgrub pa ma byas sam	
zhes de'i tshig smras ma thag kho nar byas pa	
mi gzo bas rdzu 'phrul las nyams par gyur to;	
;dge slong rnams the tshom skyes nas the tshom thams	
cad gcod pa / sangs rgyas bcom ldan 'das la zhus pa /	
btsun pa lhas byin byas pa mi gzo bas rdzu 'phrul las nyams pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'di 'das pa na yang byas pa mi	
gzo bas rig sngags las nyams pa de nyon cig	
/ dge slong dag sngon byung ba grong khyer w'a	
ra n'a si na rgyal po tshangs sbyin zhes bya	
ba 'byor ba dang zhes bya ba nas skye bo	
dang mi mang pos rab tu gang ba na rgyal	
srid byed du 'jug go zhes bya ba'i bar du	
/ ste / de la rig sngags dang gsang sngags 'chang gdol pa /	
rig sngags dang gsang sngags su mkhas pa zhig yod de /	
de sa 'dzin gyi rig sngags sbyar nas rdzu 'phrul	
gyis ri bo spos kyi ngad ldang las dus ma	
yin pa dang / dus tshigs ma yin pa'i me	
tog dang 'bras bu dag blangs nas rgyal po tshangs	
sbyin la dbul bar byed do //	
rgyal po tshangs sbyin de la mngon par dga' nas bya dga' sbyin par byed do //	
ji @245b tsam na bram ze'i khye'u zhig gsang sngags	
don du gnyer zhing gsang sngags tshol ba na brgyud	
pa las thos nas yul nas w'a ra n'a sir	
son to // de nas lam gyis dub pa ngal sos nas /	
rig sngags dang gsang sngags 'chang gdol pa de'i drung du song ste phyin nas smras pa /	
mkhan po la bdag bsnyen bkur bgyid par 'tshal lo //	
ci'i phyir /	
rig sngags kyi slad du'o //	
des tshigs su bcad pas smras pa /	
rig sngags su la'ang mi sbyin te //	
rig sngags dang ni lhan cig 'chi //	
yang na rig dang bsnyen bkur dang //	
nor gyis rig sngags sbyin par bya //	
des smras pa mkhan po gal te de lta lags na /	
bdag cag bsnyen bkur bgyi na dus ji tsam gyi bar du bgyi /	
des smras pa /	
lo bcu gnyis kyi bar du bsnyen bkur byas na sbyin nam mi sbyin du zad do //	
de shin tu rig sngags don du gnyer ba zhig pas khas blangs so //	
de nas mgu bar bya ba lhur blangs nas gus par byas te /	
bsnyen bkur bya bar brtsams so //	
ji tsam dus gzhan zhig na gdol pa de chang gis myos nas khyim du 'ongs so //	
bram ze'i khye'u des bsams pa /	
mkhan po 'di ma 'os par chang gis myos kyis 'di'i glor nyal bar bya'o snyam mo //	
ji tsam na gdol pa de mal nas 'gro bar brtsams te /	
de 'gres pa dang /	
khri'i ngos chags pa bram ze'i khye'u des thos nas /	
sad de des bsams pa /	
mkhan po sdug bsngal zhing nyal bar 'gyur gyis /	
ma la bdag gis khri'i ngos su rgyab gtad do snyam nas des khri'i ngos su rgyab @246a *//	
gtad nas 'dug go /	
'di ni chos nyid yin te ra ro ba rnams	
las gang stobs dang ldan pa de ni thun dang	
pos myos pa bsangs par 'gyur na /	
de chang lci ba'i shugs kyis bram ze'i khye'u yi rgyab la skyugs pas gtor to //	
des bsams pa /	
gal te bdag gis lus bsgul tam tshig phyung na mkhan pos thos te /	
sad nas slar gnyid ldog par mi 'gyur ba gang	
yin pa'i gnas 'di yod do snyam nas de mnags	
nas 'dug go / ji tsam na gdol pa de rang nyid sad pa dang /	
de lta bu'i ngan pa de mthong nas dris pa /	
'di su yin /	
des smras pa /	
mkhan po bdag ni bde ba'i zla ba lags so //	
bu 'di ltar 'dug ste ci byed /	
des ji ltar gyur pa rnams smras pa dang /	
de yang lhag par dga' nas smras pa /	
bu kho bo mgu bar gyur gyis song la khrus byas te shog cig dang /	
khyod la rig sngags sbyin no //	
des khrus byas te 'ongs pa dang /	
des de la rig sngags byin no //	
bram ze rnams ni rgod pag can yin pas de nogs ma thub ste bsams pa /	
re zhig rig sngags 'di 'di nyid du sad la de nas gzhan du 'gro'o snyam nas /	
des rig sngags de sbyar te nam mkha' la 'phags nas /	
myur bar ri bo spos kyi ngad ldang la song ste /	
dus ma yin pa dang dus tshigs ma yin pa'i	
me tog dang 'bras bu dag blangs te 'ongs nas	
/ de de dag rgyal po'i mdun na 'don la byin no //	
des kyang rgyal po tshangs sbyin la'o //	
rgyal pos smras pa /	
khyod kyis 'di @246b su las 'ongs /	
des smras pa /	
yul thag ring po nas bram ze'i khye'u zhig mchis te des 'di dag bdag la stsal to //	
de ni lhag par rig sngags dang gsang sngags 'chang	
zhing bram ze 'dod pa chung ba lags kyis gdol	
pa 'jig rten thams cad kyis smad pa 'dis ci	
zhig bgyi / de dbang pa'i 'tsho ba bkum ste bram ze'i khye'u 'di la stsal du gsol /	
rgyal pos smras pa /	
de bzhin du gyis shig /	
de nas mdun na 'don gyis gdol ba'i 'tsho ba bcad nas bram ze'i khye'u de la byin no /	
de byas pa mi gzo ba des rig sngags de las yongs su nyams par gyur to //	
dge slong dag ji snyam du sems /	
de'i tshe de'i dus kyi gdol ba gang yin pa	
de ni 'od srung stobs bcu ldan 'di nyid yin	
no // de'i tshe de'i dus kyi bram ze'i khye'u	
gang yin pa de ni lhas byin 'di nyid yin	
no // te / de na yang 'di rig sngags las yongs su nyams par gyur to //	
da ltar yang 'di rdzu 'phrul las yongs su nyams par gyur to //	
dge slong dag de lta bas na 'di ltar bslab par bya ste /	
ci nas kyang byas pa gzo ba dang byas pa tshor ba can du bya ste /	
chung du byas pa yang chud mi gzan na /	
mang po lta smos kyang ci dgos te /	
dge slong dag khyed kyis de ltar bslab par bya'o //	
de nas bcom ldan 'das ji tsam bzhed kyi bar du rgyal po'i khab tu bzhugs nas /	
dge slong rnams kyis yongs su bskor cing dge slong gi dge 'dun gyis mdun du bdar nas /	
ga ya gang na ba der rgyu zhing gshegs te rim gyis rgyu zhing gshegs pa @247a *//	
dang ga yar byon nas ga ya na bzhugs so //	
rgyal po gzugs can snying pos bcom ldan 'das la	
'bras s'a lu sog ma'i sbubs su smin pa shing	
rta lnga brgya tsam 'bul ba btang ba dang /	
lhas byin gyis ma skyes dgra la smras pa /	
rgyal po bgres po dge sbyong go'u ta ma la	
ci 'dra bar byed pa gzigs la bdag cag ljongs	
rgyu zhing mchi ba na /	
bdag cag la yang bsod snyoms kyis ma brel bar gyis shig /	
lhas byin yang 'khor lnga brgyas bskor te ljongs rgyu zhing dong pa dang /	
lhas byin la rgyal po ma skyes dgras 'bras s'a	
lu sog ma'i sbubs su smin ba shing rta lnga	
brgya lam du bskur ba dge slong rnams kyis mthong	
nas bsams pa shing rta lnga brgya tsam po 'di	
su zhig las 'ongs snyam ste /	
de rnams ngo mtshar skyes nas lam nas 'gro ba'i mi dag la dris pa dang /	
de rnams kyis rgyas par smras so //	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa rgyal po ma skyes dgra snod ma lags	
pas snod ma lags par char phab pa la gzigs	
/ bcom ldan 'das kyis bka' stsal pa /	
dge slong dag rgyal po ma skyes dgra snod ma	
yin pas snod ma yin par char phab pa da	
ltar gyi 'ba' zhig tu ma zad de /	
ji ltar 'dis 'das pa na yang snod ma yin	
pas snod ma yin par char phab pa de nyon	
cig / dge slong dag sngon byung ba grong rdal med pa'i dgon pa'i gnas @247b shig na /	
drang srong rnams kyi bsti gnas me tog dang 'bras bu sna tshogs dang ldan pa zhig yod de /	
de na drang srong zas su rtsa ba dang chu dang /	
'bras bu za ba /	
ral pa can shing shun gyon pa 'bras bu lhung ba la longs spyod pa dag gnas so //	
ji tsam na bsti gnas de na yod pa'i shing	
aa mra'i yal ga 'bras bu can dag 'bras bu	
smin pas g-yur za zhing 'dug go /	
drang srong rnams kyis 'bras bu blangs pa na /	
shing de la gnas pa'i lha gang yin pa de ser sna'i zil gyis non pas ma byin no //	
de nas drang srong de rnams kyis drang srong gcig	
bsti gnas su 'dug tu bcug nas rtsa ba dang	
'bras bu'i phyir 'khyams sa dong ma thag tu chom	
rkun pa lnga brgya bsti gnas su lhags nas de	
rnams kyis shing de mthong ste /	
de rnams kyis smras pa /	
bdag cag gis 'bras bu ji ltar longs spyad par bya /	
chom rkun pa'i sde dpon gyis smras pa /	
sta res shing rtsa ba nas bcad la 'bras bu rnams bza'o zhes de skad smras pa dang /	
lhas 'bras bu thams cad sa la blags nas chom	
rkun pa rnams kyis ji tsam 'dod pa zos nas	
dong ngo // drang srong rnams lhags nas dris pa /	
shing aa mra'i 'bras bu rnams su zos /	
drang srong des tshigs su bcad pas smras pa /	
zhi ba tshangs par spyod rnams pa //	
shing gi 'bras bu ma byin gyi //	
rkun po sdig byed de dag la //	
'bras bu rnams ni byin par gyur //	
de rnams kyis dris pa /	
drang srong de ji lta bu yin /	
des ji ltar gyur pa smras pa dang /	
de rnams @248a *//	
kyis smad par brtsams pa /	
ser sna'i zil gyis non pa'i lhas 'bras bu drang srong rnams la ma byin gyi /	
snod ma yin pa'i rkun po rnams la byin no //	
bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi lha gang yin pa de ni ma skyes dgra 'di nyid yin no //	
de'i tshe de'i dus kyi chom rkun pa'i sde dpon	
gang yin pa de lhas byin 'di nyid yin te	
/ de'i tshe na yang ma skyes dgra 'di ltar gyur pa na /	
snod ma yin pas snod ma yin par char phab bo //	
da ltar yang snod ma yin pa 'dis snod ma yin par char phab bo //	
de nas bcom ldan 'das yul ma ga dha nas ljongs rgyu zhing gshegs pa na /	
rgyal po'i khab tu byon nas rgyal po'i khab 'od	
ma'i tshal bya ka lan da ka gnas pa na	
bzhugs so // lhas byin ni rgyal po'i khab na	
gnas pa'i skye bo'i tshogs la rgyun kho nar 'tshe	
bzhugs so // bar byed do // gang dang gang	
gtses pa de bcom ldan 'das kyi snyan du gsol	
bzhugs so // bar byed do // ba gtong ngo	
// de nas bcom ldan 'das kyis tshe dang ldan	
pa kun dga' bo la bka' stsal pa /	
kun dga' bo snam sbyar khyer la phyi bzhin 'brang	
ba'i dge sbyong dge slong zhig dang song la rgyal	
po'i khab kyi lam po che dang srang dang bzhi	
mdo dang / sum mdo rnams su khyim bdag dang bram ze rnams lhas byin nam /	
lhas byin gyi phyogs kyis 'tshor bcug pa gang yin pa de rnams ni sangs rgyas sam /	
chos @248b sam /	
dge 'dun gyi dang 'brel ba ma yin no zhes bsgo zhig /	
gal te lhas byin ni rdzu 'phrul che la mthu	
che ba yin no zhes zer na mthu chen por	
gyur pa las da ni rdzu 'phrul de las yongs	
su nyams so zhes smros shig /	
de song nas rgyal po'i khab kyi grong khyer gyi	
lam po che dang srang dang sum mdo dang bzhi	
mdo rnams su bram ze dang khyim bdag rnams la	
bsgo nas de rnams phyin chad bcom ldan 'das kyi	
snyan du gsol ba mi btang ngo //	
bcom ldan 'das snyun gyis thebs nas /	
'tsho byed kyi sman mar lcags mda' zhes bya ba bcom ldan 'das la phul lo //	
de nas bcom ldan 'das kyis sman pa'i rgyal po 'tsho byed la bka' stsal pa /	
'tsho byed ngo mtshar che'am /	
bcom ldan 'das ngo mtshar che lags so //	
'tsho byed ya mtshan che'am /	
bcom ldan 'das ya mtshan che lags so //	
'tsho byed shes sam /	
bcom ldan 'das 'tshal lags so //	
'tsho byed mi shes sam /	
bde bar gshegs pa ma 'tshal lags so //	
'tsho byed ngo mtshar che ba ci yin /	
bcom ldan 'das rnams ran spyod cing chab 'tshal ba de las bdud rtsi 'di 'byung la /	
de las kyang bsgral ba'i sman mar lcags mda' zhes bgyi ba 'byung lags so //	
'tsho byed ya mtshan che ba ci yin /	
bcom ldan 'das sangs rgyas byung ba dang /	
dam ba'i chos bshad pa dang /	
dge 'dun legs par bsgrub pa lags so //	
shes pa ci yin /	
bcom ldan 'das skye ba mchis na gdon mi 'tshal bar 'gum lags so //	
mi shes pa ci yin /	
bcom @249a *//	
ldan 'das gang zhig gang du 'gum pa de ma 'tshal lags so //	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa bcom ldan 'das kyis dgongs te bka' stsal pa 'tsho byed kyis 'tshal pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa na yang 'dis nga'i dgongs te	
bka' stsal pa shes par gyur pa de nyon cig	
/ dge slong dag sngon byung ba ri bor zhig	
na khyim bdag phyug pa nor mang ba longs spyod	
che ba zhig gnas pa des rigs mnyam pa las	
chung ma blangs te /	
des de dang lhan cig rtse bar byed dga' bar byed dga' mgur spyod par byed do //	
de rtse bar byed dga' bar byed /	
dga' mgur spyod par byed pa las dus gzhan zhig	
na chung ma sems can dang ldan par gyur to	
// de zla ba brgyad dam dgu 'das pa dang /	
bu mo zhig btsas nas nyi ma bdun gsum nyi	
shu rtsa gcig tu de'i btsas pa'i btsas ston rgya	
cher byas nas gdu bu can zhes bya bar ming	
btags so // de yang rtse bar byed dga' bar	
byed dga' mgur spyod par byed pa las khye'u zhig	
btags so // btsas te / de yang rigs dang mthun par ming btags so //	
des bsams pa /	
bdag cag la bu lon ded pa dang nor 'phrog	
pa btsas kyis zong khyer te yul gyi mthar 'gro'o	
// des yang bsams pa /	
bdag gi chung ma 'di dar la bab pa'i gzugs dang /	
lang tsho @249b la bab pas bdag gis 'di la	
kor sha pa ni mang po gtad de song na	
skyes pa gzhan dang lhan cig tu chud gzon par	
'gyur ba'i gnas gang yin pa de yod kyis /	
ma la bdag gis 'di la kar sha pa na	
nyung zhig byin la 'gro'o snyam nas des de la	
kar sha pa na nyung zhig byin nas lhag ma	
rnams gser gyi bum pa'i nang du blugs te /	
de'i mgrin pa mu tig gi phreng bas bcings nas	
dur khrod kyi shing rta rna zhes bya ba'i drung	
du sbas nas zong thogs te yul gyi mthar song	
ngo // de de na rnyed pa mang po dang	
ldan pas des de nyid du bud med gcig blangs	
te 'dug nas de la bu yang mang du btsas	
ngo // so // de nas chung ma snga ma	
des gdu bu can dang khye'u gnyis lag las dang	
gnyen gyi mthus gsos bskyed do //	
de gnyis kyis smras pa /	
bdag cag gi pha gar mchis /	
des smras pa /	
bu yul che ge mo zhes bya ba'i grong ga	
ge mo zhes bya ba de na de nor chen	
po dang ldan zhing 'dug go zhes thos kyis song	
dang gal te cung zad byin na khyod kyi 'tsho	
ba'i rkyen du 'gyur ro ////	
'dul ba gzhi /	
bam po go brgyad pa /	
de pha tshol zhing rim gyis de'i drung du phyin nas /	
de srang na 'khyams pa na phas bzhin ras las ngo shes nas bos te smras pa /	
khyod gang nas 'ongs /	
gang du 'gro 'dod /	
des rgyas par smras pa dang /	
des bsams pa /	
bdag gi bu de ni 'di kho na yin no zhes des de bzung ste /	
bu khyod su la yang 'di bdag gi pha yin no zhes ma smra zhig ces smras nas /	
de de la shin tu sdug @250a *//	
par byed do //	
de nas bu gzhan rnams kyis smras pa /	
yab khye'u 'di su'i lags /	
des smras pa /	
'di nga'i grogs po zhig gi bu yin no //	
de rnams kyis bsams pa /	
ji ltar 'di la shin tu sdug par byed pa las na /	
gdon mi za bar 'di nyid kyi bu yin no snyam nas /	
de rnams kyis phan tshun gros bya bar brtsams pa /	
'di ni mas dben gyi spun yin no snyam mo //	
des bsams pa /	
sha khon rnams kyi nang na ni /	
'di lta ste chen chun ni tha chad yin pas /	
'di gsad par 'gyur ba'i gnas gang yin pa 'di yod kyis gtang ngo //	
gal te cung zad brdzangs na nor la sogs pa'i phyir lam kar gsad par 'gyur gyis /	
ma la bdag gis 'di la brjed byang gcig byin te gtang ngo snyam du bsams nas bris pa /	
grong khyer gyi ni grong rdal rta rna'i drung //	
sa yi shar du dpag tshad kyis bcad pa //	
mkhas pas bag yod par ni brkos byas na //	
bdag gi nor gyi skal ba thob 'gyur gyis /	
mgul chings gang yin pa de ni gdub can byin //	
des brjed byang de khyer te song ba dang /	
lam kar mas dben gyi spun rnams kyis bzung nas smras pa /	
khyod kyis yab las ci thob /	
des smras pa /	
'di ni brjed byang yin te ci yang med do //	
de rnams kyis bsams pa /	
phas 'di brid nas gtang ngo zhes de rnams kyis de btang ngo //	
rim gyis rang gi khyim du phyin nas lam gyis dub pa ngal sos pa dang mas smras pa /	
khyod @250b kyis pha las cung zad ci thob /	
des smras pa /	
'di ni brjed byang yin te ci yang med do //	
des smras pa /	
bu khyod des bslus te /	
lam gyi tshegs chung bar zad kyi cung zad kyang ma rnyed do //	
des smras pa /	
yum bdag nyid chen po de bdag la mi 'drid	
do zhes byas nas des brjed byang de dpyad par	
brtsams te / grong khyer zhes bya ba ni gang	
du btsas pa de ni grong khyer du 'dod do	
brtsams te / // grong rdal zhes bya ba ni gang du ro bsregs pa'o //	
rta rna'i drung du zhes bya ba la rta rna zhes bya ba ni rta rnams te /	
de'i rna ba zhes bya ba'i shing ni rta rna ste /	
de'i drung na zhes smras pa yin no //	
sa'i shar du zhes bya ba ni shar phyogs su'o //	
dpag tshad kyis bcad par zhes bya ba ni gnya' shing gang tsam gyis bcad par ro //	
des de ltar tshigs bcad kyi don dpyad nas mun tshab tshub tsam na dur khrod du song ste /	
de'i nye 'khor du des bltas na shing rta rna	
zhig yod pa de'i shar phyogs kyi ngos su gnya'	
shing gang bcal te brkos pa dang ji tsam na	
gser gyi bum pa mgul du mu tig gi phreng	
bas bcings pa zhig mthong nas /	
de mgu bas de blangs nas khyim du song ste	
mu tig gi phreng ba ni bkrol te gdu bu	
can la byin no //	
dge slong dag ji snyam du sems /	
de'i tshe de'i dus kyi khyim bdag gang yin pa de ni nga nyid yin no //	
de'i tshe de'i dus kyi de'i bu gang yin pa de ni 'tsho byed 'di nyid yin te /	
de na yang 'dis nga'i bsams te smras pa shes so //	
da lta na yang 'dis nga'i dgongs te bshad pa shes so //	
'tsho byed kyis bsams pa /	
bcom @251a *//	
ldan 'das ni rdo rje'i sku mnga' la sku che ba yin pas /	
de la mar nyung ngus ni gdangs par bya mi nus so snyam du brtags nas /	
des mar srang sum cu rtsa gnyis srang la btsal	
te lhung bzed zed nas bcom ldan 'das la gsol	
to // bcom ldan 'das kyis lhung bzed kyi lhag	
ma dge slong rnams la 'drim du bcug pa dang	
to // / 'tsho byed dge slong rnams kyis bcom	
ldan 'das kyis lhung bzed kyi lhag bor ro zhes	
byas nas phyag byas so //	
lhas byin gyis bsams pa /	
bdag gis kyang mar btung ngo snyam nas des 'tsho byed la dris ba /	
'tsho byed dge sbyong go'u ta mas mar ji tsam gyi tshad cig gsol /	
des smras pa /	
mar srang sum cu rtsa gnyis so //	
des smras pa /	
kho bos kyang srang sum cu rtsa gnyis btung ngo //	
'tsho byed kyis smras pa /	
bcom ldan 'das ni rdo rje'i sku mnga' la /	
sku che bas 'di tsam yang 'ju bar spyod kyi /	
khyod kyis ni 'ju bar mi nus so //	
des smras pa /	
kho bo yang rdo rje'i lus can yin na ci'i phyir mi 'ju /	
des mar srang sum cu rtsa gnyis lhung bzed nas 'thungs so //	
bcom ldan 'das kyis ni legs par zhu'o //	
lhas byin gyis ni ma zhu'o //	
phyi de nyin par 'tsho byed kyis bcom ldan 'das la 'jams gsol to //	
lhas byin gyis nga rgyal bskyed nas bcom ldan 'das	
kyis kyang gsol to zhes mar ma zhu bzhin du	
thug pa 'thung pas spos gzer nas gnad du gnod	
pa'i tshor ba nyams su myong bas /	
de rgyu des @251b na sdug bsngal nyam nga ba	
rtsub pa dog pa yid du mi 'ong ba'i tshor	
ba nyams su myong zhing nyin dang /	
mtshan du gnyid mi 'ong ngo //	
tshe dang ldan pa kun dga' bo ni gnyen la	
gdung ba yin pas de gleng gzhi de bcom ldan	
'das la gsol to //	
de nas bcom ldan 'das kyi phyag glang po che'i sna lta bu 'khor lo dang bkra shis dang /	
g-yung drung 'khyil pa can bsod nams brgya phrag du mas bsgrubs pa /	
'jigs pa rnams kyi dbugs 'byin par mdzad pa'i phyag mngon du brkyang ste /	
bya rgod kyi phung po'i ri'i phug nas lhas byin gyi spyi bor bzhag ste bden pa gsungs pa /	
ji ltar nga bu gcig pa sgra gcan zin bzang	
po la dgongs pa de bzhin lhas byin la yang	
lhag chad med pa yin zhe na /	
bden pa des nad zhi bar gyur cig ces bden	
pa'i tshig gsungs ma thag kho nar lhas byin gyi	
nad zhi bar gyur cing /	
de dbugs chad pa las slar dbugs byung nas /	
bcom ldan 'das kyi phyag la brtags te /	
des shes nas des bsams pa /	
dge sbyong go'u ta ma'i lag pa yin no snyam nas /	
de bskal pa mi nyung bar ngan g-yo'i kun tu spyod pa /	
dregs pa'i mthus bsgrubs pa'i bsams pa can yin pas	
de ltar sangs rgyas bdag nyid chen pos tshor ba	
zhi bar mdzad pa dang /	
smras pa /	
don grub khyod sman dpyad khong du chud pa ni legs na /	
'dis 'tsho bar nus sam /	
kun tu bcom ldan 'das ni bden pa gsung gis /	
lhas byin tshor ba drag pos nyen pas srog dang	
'bral ba na sos par mdzad do zhes sgra @252a	
*// grags pa de lhas byin gyi phyogs shin tu	
zhen pa rnams kyis kyang thos nas bcom ldan 'das	
la kye ma'o 'di ni byams pa yang dag pa	
*// dang ldan / kye ma 'di ni sems can	
rnams la thugs rje legs par bsgoms pa yin no	
zhes ngo mtshar du 'dzin par gyur to //	
dge slong rnams kyis lhas byin la smras pa /	
lhas byin khyod ni bcom ldan 'das kyis sos par	
mdzad kyi gzhan du srog dang bral bar 'gyur ro	
// des smras pa /	
de ni dbang du byed pa'i sgyu ma shes te des 'jig rten dbang du byed do //	
dge slong rnams kyis smras pa /	
lhas byin khas blangs de thong la rang gi sems gtan la phob cig /	
khyod ni bcom ldan 'das kyis gsos so //	
des smras pa mar zhu nas nang zhi bar zad mod /	
des kho bo la ci zhig byas /	
'di ni byas pa mi gzo ba dang byas pa	
mi tshor ba yin no zhes bya ba nas de	
rnams chas te / bcom ldan 'das gang na ba der dong nas lhags pa dang /	
the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa lhas byin byas pa mi gzo ba dang byas pa mi tshor ba la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang 'di byas pa	
mi gzo ba dang byas pa mi tshor ba de	
nyon cig / sdom la /	
ko'u shi dbang phyug chen po'i sde //	
aa mra dang ni shing rta mo //	
dom gnyis shi ba'i rgyal po dang //	
nyams par byas dang dzu dzu ka /	
dge slong @252b dag sngon byung ba grong rdal med	
pa'i dgon pa'i gnas skyed mos tshal me tog dang	
'bras bu rnam pa sna tshogs dang chu phun sum	
tshogs pa zhig yod de /	
de na ko'u shi ka dang rus gcig pa'i drang	
srong 'bras bu lhung ba la longs spyod pa zas	
su rtsa ba dang chu dang 'bras bu za ba	
/ pags pa dang shing shun gyon pa zhig gnas te /	
de'i bsti gnas kyi nye 'khor du ri dvags dang bya rnams 'dris pas ci bder 'khod do //	
de dang ha cang yang thag mi ring bar bal glang mo zhig phru gu byung ste /	
de bu byung ma thag tu seng ge'i sgra sgrogs	
nas de 'jigs sdangs nas phru gu bor te gcin	
rtug shor nas bros so //	
re zhig gcig na drang srong de bsti gnas nas	
byung nas bsti gnas de'i nye 'khor gyi phyogs su	
lta zhing song ba las /	
ji tsam na glang po che'i phru gu gsar du	
byung ma thag pha ma dang bral ba de mthong	
ngo // de nas drang srong de snying rjes bskyod	
pa'i snying gis de'i ma btsal ba'i phyir sgrim pa'i	
mig gis kun tu blta bar brtsams pa na /	
gang gi tshe gnas thams cad na ma snang ba de'i tshe /	
de khyer nas bsti gnas su zhugs te /	
des de bu bzhin du bsnun bsnyod de bskyed do //	
de gang gi tshe chen por gyur pa de'i tshe	
drang srong de'i bsti gnas su gnod pa byed de	
/ me tog gi shing rnams 'byin par byed /	
'bras bu'i shing rnams kyi yal ga gcog par byed	
cing de dag dang gnod pa gzhan yang stong phrag	
dag byed do // drang srong des de la bsdigs te /	
drang srong des bsdigs pa na /	
de zhum zhum por byas te 'dug go /	
gang gi tshe 'dod chags skyes par gyur @253a *//	
pa de'i tshe bsdigs kyang brnyas thabs byed do //	
ji tsam dus gzhan zhig na drang srong des drag tu bsdigs pa dang /	
drang srong de nyid gsad par brgyugs pa dang /	
drang srong des spyil bo'i glo phug nas bros so //	
lhas tshigs su bcad pas smras pa /	
sems can rab gdug byas pa chud gzon pa'i //	
skyes bu ngan dang 'grogs pa bzang po min //	
ji ltar ko'u shi ka yi bsti gnas su //	
yun ring bskyed pa'i glang chen sdig byed bzhin //	
gus pas zas dang skom dang gnyi ga yis //	
skye bo ngan bsten khyod la ci zhig dgos //	
nges par ko'u shi ka yi bsti gnas su //	
glang chen bzhin du de yis mthar grogs gsod //	
bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi drang srong gang yin pa de ni nga nyid yin no //	
de'i tshe de'i dus kyi glang po che dam pa	
gang yin pa de ni lhas byin 'di nyid yin	
te / de'i tshe de'i dus na yang 'di byas	
pa mi gzo zhing byas pa mi tshor ba yin	
te / no // da ltar yang 'di byas pa	
mi gzo zhing byas pa mi tshor ba yin no	
te / no // // gzhan yang ji ltar 'di	
byas pa mi gzo zhing byas pa mi tshor ba	
te / no // // de nyon cig / dge	
slong dag sngon byung ba 'das pa'i dus na grong	
khyer w'a ra n'a sir rgyal po dbang phyug chen	
po'i sde zhes bya ba 'byor pa dang rgyas pa	
dang bde ba dang lo legs pa dang skye bo	
te / no // // de nyon cig / dang	
/ mi mang pos rab tu gang ba na rgyal	
srid byed du 'jug go //	
de'i btsun mo zla 'od ma zhes bya ba rmi lam rno ba yin te /	
rmi lam du gang @253b ci mthong ba de thams	
cad de bzhin du 'gyur gyi gzhan du ma yin	
pa zhig yod do //	
rgyal po de'i yul du byang chub sems dpa' ri dvags rnams kyi nang du skyes nas /	
gser gyi glo zhes bya ba ri dvags rnams kyi dpon por gyur to //	
de yang lus kyi gzi brjid bsam gyis mi khyab	
pa dang ldan zhing 'jig rten thams cad kyi yid	
dang mig tu sdug par byed pas 'dod pa skyed	
par byed do // gang gis de mthong na de rtog cing de nyid du sdod par byed do //	
de lhag par rtog pa na yid gnyis su gyur te /	
de rngon pas 'jigs pa dang 'jig rten pa gzhan gyis 'jigs pas 'tsher zhing skrag pas spyod do //	
'di ni chos nyid yin te 'jig rten chags nas ring por ma lon pa na /	
dud 'gro rnams kyang mi'i skad du smra nus pa yin no //	
de nas bya rog gcig de'i drung du 'ongs nas /	
des de dang lhan cig bshes shing 'dris pa'i gtam byas nas smras pa /	
kye zhang po khyod ci'i phyir 'di ltar 'tsher zhing skrag pas spyod /	
des smras pa /	
tsha bo bdag gi lus skal ba dang ldan pa	
'di la 'jig rten thams cad 'dod pa skyed pas	
kho bo 'jig rten gyis 'jigs shing rngon pas 'tsher	
zhing skrag pas spyod do //	
des smras pa zhang po bdag kyang de bas kyang	
'ug pas 'jigs pas gcig la gcig bsrung bar bya	
ste / bdag gis ni khyod nyin par bsrung ngo //	
khyod kyis ni bdag mtshan mo srungs shig ces de gnyis kyis de ltar dam bcas nas gnas so //	
ji tsam na mi zhig dgras lag pa phying ka log tu bcings pas dam du bcings @254a *//	
nas chu gzar du bab pa shugs drag po'i dba'i nang du bor te /	
de des khyer ba na nyam thag pa'i nga ros	
snying rje rje'i skad du smre sngags 'don par byed	
de / gang gis de ring bdag gi srog /	
'jig rten rnyed dka' sbyin 'gyur ba //	
bdag gis de yi bran bya zhing //	
de yi go re long yang bya //	
stes dbang gis ri dvags kyi dpon po de chu'i	
bsam pas ri dvags kyi tshogs kyis yongs su bskor	
te / 'bab chu'i 'gram du nye bar song ngo //	
de nas mi'o dod 'bod pa thos nas ri dvags de rnams ni kun tu bros so //	
'di ni chos nyid yin te /	
byang chub sems dpa' rnams ni lus kyis log par lhung ba yin yang /	
sems kyis ma yin pas /	
ri dvags dpon po de snying rjes brlan pa'i snying	
gis mod la 'bab chu de'i nang du 'jug par	
brtsams pa na bya rog kyang de dang sngon dam	
bcas pa'i yid kyis kun tu bsrung ba'i phyir de'i	
phyi bzhin 'brang ba yin pas /	
des mi de dbyung ba'i phyir 'bad pa byed par rig nas 'di skad ces smras so //	
ri dvags kyi dpon po thong thong gzu lums ma byed /	
mi 'di dag ni byas pa mi gzo zhing byas pa mi sems pa yin no //	
byang chub sems dpa' bdag nyid chen po rnams ni mi bzlog pa yin pas /	
des de'i tshig ma nyan par 'bab chu de'i nang du zhugs te /	
bu gcig pa sdug pa bzhin du mi de rgyab tu skyon nas chu'i 'gram du byung ste /	
bcings pa rnams bkrol zhing yud tsam zhig dbugs phyung nas @254b smras pa /	
bu lam 'di nas ci dga' bar song zhig /	
de nas mi des thal mo sbyar te ri dvags	
kyi dpon po'i rkang pa gnyis la gtugs nas 'di	
skad ces smras so //	
khyod kyis bdag gi srog gang lags //	
'jig rten rnyed dka' stsal bas na //	
yab cig khyod kyi 'bangs bdag ste //	
de bzhin go re long yang bgyi //	
des smras pa /	
deng khyod bdag gi bran dang ni //	
go re long yang ma byed par //	
pags pa'i phyir ni bsad 'ong gis //	
khyod kyis bdag gzhan ma bstan cig /	
bu khyod kyis mdor bya ba ni 'di yin te /	
kho bo'i lus 'di 'jig rten thams cad kyis shin tu chags par bya ba dang /	
'dod par bya ba yin pas khyod kyis kho bo su la yang ma bstan dang /	
byas pa la lan du phan btags pa yin no //	
de nas mi des de bzhin du bgyi'o zhes khas	
blangs nas ri dvags kyi dpon po la lan gsum	
bskor ba byas te rkang pa gnyis la gtugs nas	
song ngo // ji tsam dus gzhan zhig na btsun	
mo zla 'od ma rtsed mos dub nas mal chen	
por legs par gnyid log pa las mtshan mo'i thun	
tham la rmi lam du ri dvags kyi dpon po	
gzugs mchog tu sdug pa zhig seng ge'i khri la	
'dug nas rgyal po'i 'khor mang po la chos 'chad	
song ngo // par mthong ngo // mthong nas kyang	
mngon sum du gyur pa bzhin du rmi lam rmis	
pas yid bde ba skyes nas myur ba myur bar	
mal nas langs te rgyal po la smras so //	
rgyal pos thos nas kyang de'i bden pa'i rmi lam	
gyi khyad par la mchog tu ngo mtshar skyes te	
/ mi @255a *//	
'dod pa'i 'gro bar skyes pa des ko ji ltar	
seng ge'i khri la 'dug nas rgyal po'i 'khor mang	
po la chos 'chad par 'gyur snyam mo //	
de nas btsun mo zla 'od mas dga' ba dang /	
snyam pa dang /	
g-yer bag gi gtam dang ldan pa'i kun tu spyod	
pas rgyal po yud tsam zhig dga' bar byas nas	
smras pa / lha ri dvags de khugs par bgyi ba'i slad du nan tan mdzad du gsol /	
de nas rgyal pos blon po rnams la bsgo ba /	
shes ldan dag nga'i yul na rngon pa ji snyed	
gnas pa de dag thams cad nga'i spyan sngar khug	
cig / blon po rnams kyis yul so sor rgyal po'i mi rnams la bsgo ba /	
lhas bka' stsal pa nga'i yul na rngon pa gnas	
pa rnams 'dir khug cig ces byung gis khyed kyis	
rngon pa thams cad 'dir thong zhig /	
de rnams kyis yul rnams na gnas pa'i rngon pa thams cad rgyal po'i drung du btang nas /	
blon po rnams kyis rgyal po la phul ba dang /	
rgyal pos smras pa /	
shes ldan dag nga'i yul na ri dvags kyi dpon	
po gzugs shin tu rab tu sdug pa zhig yod	
do zhes nga'i thos kyis khyod kyis de snyi 'jam	
zhing lhod pas bzung la ma snad pa rang la	
phul cig / de rnams kyis smras pa /	
lha bdag cag ni 'di nyid kyis 'tsho ba lags	
pas bdag cag gis dus 'di tsam gyi bar du	
lha'i yul du brgyus pa las ri dvags kyi dpon	
po mchog 'di lta bu ni sngon chad lan 'ga'	
yang mthos na mthong ba lta ci smos /	
lha gcig nas gcig tu smras te phyogs ga ge	
mo zhig @255b na mchis so zhes gsan nas bdag	
cag la bka' stsal pa'i rigs so //	
de lta na bdag cag gis kyang lha'i bka' stsal pa nges par 'grub par mchi'o //	
de nas rgyal pos blon po rnams la bsgo ba /	
shes ldan dag w'a ra n'a sir dril sgrogs su chug la /	
lhas bka' stsal pa nga'i yul na ri dvags kyi	
dpon po gzugs shin tu rab tu sdug pa zhig	
yod kyis sus de'i gtam nga'i snyan du gsol na	
/ de ngas bkur sti chen pos bkur sti byas la /	
de la grong rdal mchog lnga sbyin no zhes bsgo zhig /	
blon po rnams kyis rgyal po las mnyan nas w'a ra n'a sir dril bsgrags pa /	
w'a ra n'a si na gnas pa'i grong mi dang	
yul sna tshogs nas lhags pa'i skye bo'i tshogs kyi	
shes ldan dag nyon cig /	
lhas 'di skad ces bka' stsal to //	
nga'i yul na ri dvags kyi dpon po gzugs shin	
tu rab tu sdug pa zhig yod kyis sus de'i	
gtam nga'i snyan du gsol na /	
de ngas bkur sti chen pos bkur sti byas te /	
de la grong rdal mchog lnga sbyin no zhes byung ngo //	
de nas de mthong ba'i mi nges 'di snyam du sems te /	
ci re zhig 'khor rjes su bskyang bar bya'am /	
'on te byas pa gzo bar bya snyam pa las /	
'dod pa la so sor brten pa ni sdig pa'i	
las mi byed pa ci yang med pas de 'dod	
pa'i rgyus bslang ba'i zhe sdang gi me drag pos	
snying gdungs nas pa bsams pa /	
byas pa gzo ba re zhig zhog /	
dgra la sha glan pa'i dus la bab po //	
ci bdag gis kyang de 'dra ba'i gnas skabs thob @256a *//	
par 'gyur ram /	
re zhig de la sha glan par bya'o snyam nas	
de nam nangs pa dang rgyal po'i dgos pa sgrub	
pa'i 'khor gyi nang du 'dug nas rgyal po'i pho	
brang gi sgo lhug par 'dug pa na /	
de me tog shin tu dri zhim pa sna tshogs dag khyer te /	
sgo ba dang blon po rnams las gcig nas gcig	
tu nga rgyud de rgyal pos thos par byas nas	
'khor gyi nang du zhugs te /	
thog mar bkur sti rnam pa sna tshogs byas nas /	
rgyal po la smras pa /	
lha phyogs ge mo zhig na zhugs shing sna tshogs	
kyi nags bya dang ri dvags 'dris pas mdzes par	
bgyis pa na / ri dvags kyi dpon po gser	
gyi glo zhes bgyi ba ri dvags kyi tshogs stong	
phrag du mas yongs su bskor cing mchis te /	
bdag gis lha la ri dvags dam pa gzugs mchog tu sdug pa de bstan par bgyi'o //	
de nas rgyal pos de thos nas /	
yid bde ba skyes te /	
blon po brgya stong phrag du mas yongs su bskor	
cing ya mtshan skyes pa yul sna tshogs nas lhags	
pa gzhan rnams dang /	
w'a ra n'a si na gnas pa'i grong mi dang yul mi rnams kyis kyang mdun du bdar te /	
mi des lam bstan pa bzhin du rim gyis phyogs der phyin to //	
ci tsam na bya rog byang chub sems dpa' dang	
dam bcas pas phyogs su blta ba'i phyir nags tshang	
tshing de'i shing khan 'dug pas skye bo'i tshogs chen	
po nags tshang tshing du phyogs te 'ongs pa mthong	
nas / de rings par ri dvags rnams kyi dpon @256b po'i drung du song ste smras pa /	
ri dvags kyi rgyal po khyod la bdag gis sngar	
mi rnams ni phan pa byas pa mi sems shing	
/ byas pa mi gzo la byas pa mi tshor ba yin no zhes smras pa yin te /	
mi des skyes mang du khyer te 'ong ngo //	
sgra de ri dvags rnams kyis thos nas skrag ste kun tu bros so //	
ri dvags kyi dpon po byang chub sems dpas bsams pa /	
gal te bdag gis ri dvags 'di dag ma bsrung	
na de ring nyid du kha btag par 'gyur gyis	
sems can yal ba 'dor ba bas ni rang gi	
srog chud gzon pa sla'o snyam nas rgyal po bsur	
song ngo // de nas mi snying rje med cing	
'jig rten pha rol la mi lta ba de ri	
dvags la blta bar brtun pa'i blos ri dvags kyi	
mchog de la lag pa gnyis kyis bstan te smras	
song ngo // pa / lha ri dvags kyi dpon po ni 'di lags so //	
las shin tu drag po yongs su rdzogs pa dag	
ni rnam par smin pa'i dus la mi ltos pa	
yin pas tshig smras ma thag kho nar mi de'i	
lag pa gnyi ka sa la lhung bar gyur to	
// de nas rgyal po de skyo ba skyes nas	
mi de la dris pa kva'e nang rje 'di ci	
// las gyur / de sdug bsngal gyi tshor bas	
nyen cing nga ro mi gsal bas tshigs su bcad	
// las gyur / de smras pa / rgyal chen gang zhig bkum nas nor //	
'phrog de chom rkun ma lags kyi //	
rgyal chen byas pa mi gzo ba //	
gang lags de ni chom rkun lags //	
rgyal pos smras pa /	
kva'e nang rjes smras pa de'i don ci yin /	
des ji ltar gyur pa thams cad rgyas par rgyal po la smras so //	
de nas rgyal @257a *//	
pos byas pa chud gzon pa'i mi de la tshigs su bcad pas slar smras pa /	
ci phyir tha chad sar ni bying ma gyur //	
ci phyir lce ni dum bu brgyar ma gas //	
ji ltar khyod kyi lus 'di gsad pa bas //	
rdo rje char mdung mda' chen brdegs ma gyur //	
de nas rgyal pos byang chub sems dpa'i mthu chen	
po de shes nas blon po rnams la smras pa	
/ shes ldan dag ri dvags kyi dpon po bdag	
nyid chen po 'di ni bsnyen bkur bya bar 'os	
/ kyis / deng la grong khyer dang lam byi dor byed du chug cig /	
de rnams kyis grong khyer de'i rdo ba dang gseg	
ma dang gyo mo rnams bsal cing tsan dan gyi	
chus chag chag btab /	
shin tu dri zhim pa'i phog phor dag bzhag /	
rgyal mtshan btsugs /	
dar gyi chun 'phyang mang po dag dpyangs /	
me tog sna tshogs kyis dga' dga' ltar bkram ste /	
lha rnams kyi dga' tshal gyi skyed mos tshal bzhin du byas so //	
de bzhin du lam yang mdzes par byed du bcug nas /	
w'a ra n'a si na gnas pa'i skye bo'i tshogs	
kyis me tog gi phreng ba dag thogs te bsur	
dong ngo // de nas rgyal pos ri dvags kyi	
dpon po gzugs shin tu sdug pa de 'byor pa	
chen pos grong khyer w'a ra n'a sir zhugs nas	
seng ge'i khri la 'dug tu bcug go /	
de nas rgyal pos rgyal po'i 'byor pa dang mthu	
chen pos btsun mo dang gzhon nu dang blon po	
dang grong mi dang yul mi dang bcas pas yongs	
su bskor cing 'dug go /	
de nas @257b ri dvags kyi dpon po byang chub	
sems dpas 'khor la bltas nas rgyal po dang 'khor	
de la de lta bu'i chos bshad de /	
de thos pas rgyal po 'khor dang bcas pas bslab pa lnga'i gzhi blangs so //	
sems can du ma dag gis ni dge ba'i rtsa ba dag thob bo //	
de nas rgyal pos nags de ri dvags rnams la byin no //	
srog chags 'byung po thams cad la yang mi 'jigs pa byin no //	
dge slong dag ji snyam du sems /	
de'i tshe de'i dus kyi ri dvags kyi dpon po	
gser gyi glo gang yin pa de ni nga nyid	
yin no // de'i tshe de'i dus kyi mi gang	
yin pa de ni lhas byin 'di nyid yin te	
yin no // / de na yang 'di byas pa	
mi gzo ba dang byas pa mi tshor ba yin	
yin no // / no // da lta yang 'di	
byas pa mi gzo ba dang byas pa mi tshor	
yin no // / no // ba yin no //	
gzhan yang ji ltar lhas byin 'di byas pa mi	
gzo zhing byas pa mi tshor ba 'di nyon cig	
yin no // / no // ba yin no //	
/ dge slong dag sngon byung ba ri por zhig	
na me tog phreng rgyud mkhan zhig gnas te /	
de'i me tog gi ra ba chu'i pha rol na	
yod pas de nyi ma re re zhing chu rgal	
zhing me tog thu'o //	
ji tsam dus gzhan zhig na /	
chu rgal ba na dus tshigs ma yin pa'i aa	
mra'i 'bras bu chus khyer ba zhig mthong nas des	
de blangs te / sgo ba la byin no //	
sgo bas gsol ka ba la'o //	
gsol ka pas rgyal po la'o //	
rgyal pos btsun mo la'o //	
btsun mos de myangs te myangs pa na rol zhen nas /	
rgyal po la gsol pa btab pa /	
lha aa mra'i 'bras bu 'di 'dra ba gzhan yang stsal pa'i rigs so //	
rgyal pos gsol ka pa la smras pa /	
khyod kyis aa mra'i @258a *//	
'bras bu su las 'ongs /	
des smras pa /	
sgo srung gis stsal lags so //	
sgo srung la smras pa dang /	
des smras pa /	
me tog phreng rgyud mkhan gyis stsal lags so //	
rgyal pos smras pa /	
shes ldan dag me tog phreng rgyud mkhan khug cig /	
rgyal po'i mi rnams kyis bkug nas rgyal pos smras pa /	
kva'e me tog phreng rgyud mkhan khyod kyis aa mra'i 'bras bu 'di ga las rnyed /	
des ji ltar gyur pa smras pa dang /	
rgyal pos de nyid la bsgo ba /	
aa mra'i 'bras bu 'di 'dra ba gzhan yang khyer te shog cig /	
mi'i dbang po rnams kyi tshig ni gcig tu mi rung bas /	
de bag tsha bas snying la zug cing aa mra'i 'bras bu btsal bar brtsams te /	
des rgyags khyer nas thog ma aa mra rnyed pa	
logs su song ba dang ri'i phyogs gcig na aa	
mra'i shing spre'u rnams kyi bgrod par gyur gyi mi	
rnams kyi ni ma yin pa de mthong nas /	
de nas me tog phreng rgyud mkhan de shing de	
la phan tshun nas brtags nas g-yang sa chen por	
skyes pas mi rnams kyis bgrod pa ma yin te	
/ gzeg par mi nus so //	
de de na aa mra'i 'bras bu 'dod pa'i phyir	
zhag mang du lon pas rgyags zad par gyur to	
// des bsams pa /	
bdag 'di bzhin du 'dug na rgyags med pas 'chir	
cha bas gcig gis ci byung ba byung gzeg go	
zhes rdo ba rnams la 'jus te gzeg par btsams	
pa las aa mra'i 'bras bu ma thob par g-yang	
du lhung ngo // ri de la byang chub sems dpa' spre'u ru gyur pa na /	
spre'u rnams kyi @258b dpon por gyur to //	
stes dbang gis der ri de la tshogs bzhag ste /	
phyogs der phyin pa dang ji tsam na des me	
tog phreng rgyud mkhan de sdug bsngal dog cing nyam	
nga bar gyur pa mthong nas /	
byang chub sems dpa' ni bzo'i gnas dang las kyi	
gnas de dang de dag la mkhas pa yin te	
/ de de la phan pa bskyed pa lhur len	
pas rim gyis ma sad na dbyung bar mi nus	
so zhes rdo rnams kyis goms par bya bar brtsams	
/ te / gang gi tshe de bdag gis dbyung	
bar nus so snyam du rig pa de'i tshe des	
de g-yang sa nas rim gyis phyung ba dang /	
rdo 'deg pa dang me tog phreng rgyud mkhan phyung bas shin tu dub par gyur to //	
de'i tshe dud 'gro yang mi'i skad du smra ba yin pas des de la dris pa /	
khyod ci'i phyir nyam nga ba 'di lta bu dang ldan par gyur /	
des ji ltar gyur pa smras pa dang /	
byang chub sems dpas bsams pa /	
'di aa mra'i 'bras bu med par song na gnod pa 'thob par 'gyur gyis /	
bdag gis 'di la aa mra'i 'bras bu sbyin no	
snyam nas bdag nyid chen po de spro ba dang	
gzhan la phan par bya ba la brtson pa ma	
bor bas dub bzhin du yang shing de la 'dzegs	
nas aa mra'i 'bras bu glag par brtsams te /	
mi de ji tsam 'dod kyi bar du aa mra'i	
'bras bu zar bcug nas thu ba yang bkang ngo	
// byang chub sems dpa' rnams ni sems can thams cad la bag 'bebs pa yin pas /	
de nas spre'u yi dpon po de babs nas /	
des mi de la smras pa kva'e nang rje kho bo dub pas yud tsam zhig nyal @259a *//	
gyis re zhig phyogs su byar gyis shig des smras pa /	
bka' bzhin 'tshal de gnyid log pa dang mi des bsams pa /	
bdag rgyags chad pas gal te aa mra rnams zos	
na ni bdag gis rgyal po la yang ci dbul	
/ de bas na spre'u 'di bsad la sha skam du byas te lam du 'jug go snyam nas /	
snying rje med pa 'jig rten pha rol yal bar	
bor ba des de rdo ba chen pos bsad do	
// lhas tshigs su bcad de smras pa /	
phan 'dogs pa yi mtshan nyid dang //	
de bzhin drin gzo grogs por brjod //	
mi rnams la yang kha cig ni //	
phan par byas pa mi shes so //	
dge slong dag ji snyam du sems /	
de'i tshe de'i dus kyi spre'u yi dpon po gang yin pa de ni nga nyid yin no //	
de'i tshe de'i dus kyi me tog phreng rgyud mkhan	
gang yin pa de ni lhas byin 'di nyid yin	
te / de na yang 'di byas pa mi gzo ba dang /	
byas pa mi tshor ba yin no //	
da ltar yang 'di byas pa mi gzo zhing byas pa mi tshor ba yin no //	
gzhan yang ji ltar 'di byas pa mi gzo ba dang byas pa mi tshor ba de nyon cig /	
dge slong dag sngon byung ba byang chub sems dpa'	
ma nges pa'i phung po la gnas pa na grong	
rdal med pa'i dgon pa'i gnas ri bor dang ri	
phug chu dang me tog dang 'bras bus rgyas pa	
zhig tu bya rnams kyi nang du skyes te /	
bya shing sta mo zhes bya bar gyur to //	
ri de nyid kyi phyogs zhig na ri dvags kyi	
rgyal po seng ge zhig ji ltar 'dod pa'i spyod	
pa @259b dang gnas pas ri dvags bsad cing bsad	
cing za bar byed do //	
de dus gzhan zhig na sha zos pa las so'i	
bar du rus pa chud nas de 'jigs pa dang	
/ bag tsha ba dang bral ba yin yang so'i	
nad kyi tshor bas lus la gnod par gyur nas	
blong bar gyur pas kha zas za ma nus so	
/ // stes dbang gis shing sta mo de shing	
kha gcig nas gcig tu rgyu ba la goms pas	
de phyogs de nas ri dvags kyi dpon po 'dug	
pa'i phyogs der 'ongs pa na des seng ge sdug	
bsngal gyi tshor bas nyen par mthong nas smras pa	
/ // / zhang po ci'i phyir blong bar gyur /	
des smras pa /	
tsha bo bdag sdug bsngal gyi tshor bas nyen to //	
khyod kyi sdug bsngal ci lta bu zhig gis /	
des rgyas par smras pa dang /	
des smras pa /	
zhang po khyod la bdag gis dpyad byas khyod ni seng ge yin te /	
rkang bzhi pa thams cad kyi dpon po yin pas	
phan gdags par nus kyis khyod kyis bdag la dus	
dus su phan pa byos shig /	
des smras pa /	
de bzhin du bya'o //	
shing sta mos bsams pa /	
ji ltar 'dis byed pa yang ma tshor ba de	
ltar 'di'i dpyad byas nas sos nas shes par 'gyur	
bar bya'o snyam mo //	
de phan par bya ba lhur len pas de'i spyod pa dang gnas la rtog cing 'dug go /	
ji tsam na ri dvags kyi dpon po de rlung	
bde ba'i reg pas nad rtse zhil nas rdo ba	
cha zhing yangs pa zhig la kha gdangs nas gnyid	
log go / de nas shing sta mo de ri dvags kyi dpon po de'i drung du song nas /	
de ltar bsod par gnas par mthong nas des @260a *//	
bsam pa /	
'di'i dpyad bya ba'i dus la bab po snyam du	
rig nas legs par brtags te so'i bar du chud	
pa'i rus pa 'dab mas bskyod pa'i rim pas mod	
la phyung ste skyes shing gnyid kyi snyoms pa gsal	
ba'i mig gis langs nas 'dug go /	
de nas shing sta mo des ri dvags kyi dpon	
po de sdug bsngal dang mid mi bde ba dang	
bral bar rig nas /	
rab tu dga' ba'i yid kyis de'i drung du song ste smras pa /	
zhang po khyod kyi sdug bsngal gyi rgyur gyur pa ni rus pa 'di yin no //	
de nas ri dvags kyi dpon po de mchog tu ngo mtshar skyes nas smras pa /	
tsha bo la phan pa 'di'i lan khyod la bdag gis nges par slar phan par byas /	
dus dus su shog cig /	
legs so de bzhin du bya'o zhes smras nas shing sta mo de song ngo //	
ji tsam dus gzhan zhig na ri dvags kyi dpon	
po sha la za ba na shing sta mo de	
yang bya khra zhig gis zin te de'u shi ba	
las shor te bkres pas gdungs pa'i mig gis ri	
dvags kyi dpon po de'i drung du song ste /	
nyam thag pa dag rig par byas nas smras pa /	
zhang po bdag bkres pas gzir gyis sha la cung zad byin cig /	
des tshigs su bcad de smras pa /	
da ltar kho bo srog gcod cing //	
gtum po mi dge byed pa yi //	
mche ba'i bar du khyod 'ongs pa //	
gson pa'i drin chen mi sems sam //	
des kyang tshigs su bcad de smras pa /	
rgya mtshor lhung ba phung ba ste //	
rmi lam bsams pa don med do //	
pho ngan @260b bsten pa gang yin dang //	
byas min gzo la byas don med //	
bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi shing sta mo gang yin pa de ni nga nyid yin no //	
de'i tshe de'i dus kyi ri dvags kyi rgyal po	
gang yin pa de ni lhas byin 'di nyid yin	
te / de na yang 'di byas pa mi gzo ba dang byas pa mi tshor ba yin no //	
da ltar na yang 'di byas pa mi gzo ba dang byas pa mi tshor ba yin no //	
gzhan yang ji ltar 'di byas pa mi gzo ba dang byas pa mi tshor ba de nyon cig /	
dge slong dag sngon byung ba grong khyer w'a ra	
n'a si na mi dbul po zhig gnas pa de	
shing btsongs te btsongs pas 'tsho bar byed do //	
de dus gzhan zhig na nang par sngar langs te /	
sta re dang khur shing dag thogs te shing gi	
phyir nags khrod du song ba dang dus ma yin	
pa'i char sprin chen po sna la rlung ldang ba	
langs so // mi de 'di rung ngam mi rung	
ngam zhes gnas kyi khyad par tshol zhing shing nas	
shing gzhan gyi drung du song na 'on kyang gsher	
bar 'gyur ba nyid pas des shing drung brgyus te	
rim gyis brag phug gcig tu zhugs pa dang /	
des brag phug de na dom zhig gnas pa de	
mthong nas sngangs te 'bros par btsams pa las dom	
gyis smras pa / bu ci'i phyir sdangs /	
bu ma 'jigs par kho bo'i drung na 'dug cig /	
de bag tsha bzhin du bred nas 'gro ma nus so //	
de nas dom des dbugs phyung ste lag pa gnyis	
kyis pang du 'khyud nas rtsa ba dang 'bras bus	
@261a *// tshim par byas so //	
yul ngan yang zhag bdun du byung /	
lhas kyang char pa ma bcad do //	
zhag bdun 'das te /	
zhag brgyad pa'i nyin par char sprin sangs nas /	
dom gyis phyogs bzhir bltas te rtsa ba dang /	
'bras bu rab tu mang po byin nas mi de la smras pa /	
bu char sprin sangs te yul ngan med kyis ci bder song zhig /	
mi des rkang pa la gtugs te smras pa /	
yab mchi na bdag gis khyod la lan ci zhig glan /	
des smras pa /	
bu ci nas kyang kho bo su la yang ma	
smras na de nyid kyis lan glan pa yin no	
// des smras pa /	
yab de bzhin du bgyi'o zhes des de la bskor	
ba byas nas rkang pa la phyag byas te chas	
so // de w'a ra n'a sir zhugs pa dang /	
rngon pa zhig ri dvags 'chor du chas pa des de mthong nas smras pa /	
grogs po khyod dus 'di srid cig lon na gang nas 'dir 'ongs /	
khyod kyi bu smad ni khyod dus ma yin pa'i char zhag bdun bab pas sam /	
gcan zan gyis bsad par ma gyur grang zhes skrag par gyur nas shin tu smre sngags 'don to //	
dus ma yin pa'i char zhag bdun bab pas bya	
dang ri dvags kyang du ma shi na khyod ji	
ltar shor / des ji ltar gyur pa rgyas par smras pa dang /	
des smras pa /	
grogs po dom de gang na 'dug pa'i phug de smros shig /	
des smras pa /	
ne'u zla cis 'tsho yang bla /	
slar nags khrod du ni mi 'gro'o //	
des de la ji ltar khas len par 'gyur ba	
de lta de ltar sha'i skal ba sum nyis sbyin	
pas bslus pa dang /	
lam mtshon pa'i @261b phyir song ste /	
ji tsam na rim gyis bdag nyid chen po'i dom de gang na gnas pa'i phug der phyin to //	
de nas snying rje med pa la gnas pa byas pa mi gzo bas smras pa /	
phug 'di na dom gnas so //	
de nas rngon pa pha rol gyi srog la gnod pa byed pas phug der me btang ngo //	
de nas bdag nyid chen po'i dom de du bas	
subs pa'i yid dang mig mchi mas gang bas tshigs	
su bcad de smras pa /	
bdag ni ri'i sul gnas bcas te //	
rtsa ba 'bras bu chu 'thung zhing //	
sems can la ni phan blo yis //	
su la gnod pa ci zhig byas //	
'chi ba'i dus la bab gyur pas //	
da ni ci yang byar med de //	
lus can 'dod dang mi 'dod pa'i //	
las kyi rjes su 'brang bar bya //	
zhes smras nas shi'o //	
de nas de rnams kyis bshas te sha bgos nas /	
byas pa chud gzon pa'i mi de la smras pa /	
sha'i skal ba sum nyis long zhig /	
des blang ngo zhes lag pa gnyis brkyang pa dang sa la lhung ngo //	
de nas rngon pa de rnams kyis de ltar ma	
rung ba de mthong nas kyi hud kyi hud ces	
smras te / rang rang gi skal ba yang bor nas dong ngo //	
shin tu ya mtshan du gyur pa de skye bo'i tshogs chen pos thos nas phyogs der 'dus so //	
rgyal po tshangs sbyin yang ya mtshan skyes nas de nyid du 'ongs so //	
ri de'i phyogs gcig cig na dge 'dun gyi gtsug	
lag khang yod pas de nas rgyal po tshangs sbyin	
gyis de'i pags pa blangs te ya mtshan gyi mig	
phye nas don de dge slong gi dge 'dun la	
rig par bya'o zhes dge 'dun gyi gtsug lag khang	
der song nas pags pa dag @262a *//	
bting ste /	
rgan pa'i mtha' logs su 'dug nas /	
dge 'dun la don de rgyas par smras so //	
de na gnas brtan dgra bcom pa zhig yod pa	
des tshigs su bcad de rgyal po de la smras	
pa / rgyal chen 'di ni dom ma lags //	
byang chub sems dpa' gzi 'chang ste //	
rgyal chen 'jig rten gsum po dang //	
khyod kyis kyang ni mchod 'os lags //	
rgyal pos bsams pa /	
'di la mchod pa bya'o snyam mo //	
dge slong rnams kyis smras pa /	
lha 'di ni bskal pa bzang po'i byang chub sems dpa' lags kyi 'di la mchod pa mdzod cig /	
de nas rgyal po tshangs sbyin btsun mo dang gzhon nu dang blon po dang yul mi dang /	
grong mi dang bcas pas dri'i shing thams cad blangs te phyogs der dong nas /	
de'i sha dang keng rus thams cad phung po gcig tu byas nas smras pa /	
shes ldan dag dri'i shing thams cad spungs la spungs zin nas sregs shig /	
de dri'i shing thams cad kyis spungs te spungs nas bkur sti chen po byas te bsregs nas /	
phyogs de nyid du mchod rten chen po byed du bcug ste /	
gdugs dang /	
rgyal mtshan dang /	
ba dan btags nas dus mchod chen po btsugs so //	
de la bya ba byas pa gang yin pa de	
thams cad kyang mtho ris su gzhol bar gyur to	
// dge slong dag ji snyam du sems /	
de'i tshe de'i dus kyi dom gang yin pa de ni nga nyid yin no //	
de'i tshe de'i dus kyi mi byas pa chud gzon	
pa gang yin pa de ni lhas byin @262b 'di	
nyid yin te / de na yang 'di byas pa	
mi gzo ba dang byas pa mi tshor ba yin	
nyid yin te / no // da ltar yang 'di byas pa mi gzo ba dang /	
byas pa mi tshor ba yin no //	
gzhan yang ji ltar 'di byas pa mi gzo ba dang byas pa mi tsher ba de nyon cig /	
dge slong dag sngon byung ba grong khyer w'a ra	
n'a si na mi dbul po zhig yod pa de	
shing btsongs shing btsongs pas 'tsho bar byed do //	
de dus gzhan zhig na nang par sngar langs te	
sta re dang khur shing blangs te shing gi phyir	
nags khrod du song ba dang /	
ri de'i phyogs shing rnam pa sna tshogs kyis nags stug po me tog dang /	
'bras bu sna tshogs kyis rgyas pa zhig yod pa de na /	
byang chub sems dpa' ma nges pa'i phung po la	
gnas pa dom rnams kyi nang du skyes pa zhig	
yod do // ji tsam na shing thun de shing	
'tshol ba na phyogs gzhan zhig nas stag gis gtses	
yod do // te / 'chi ba'i 'jigs pas skrag nas /	
stes dbang gis shing gang la byang chub sems dpa'	
dom de gnas pa'i shing de la 'jegs pa las	
/ des de mthong nas lhag par skrag par gyur	
pa dang bdag nyid chen po des dbugs phyung nas	
bzung ste pang du bzhag go /	
stag de yang kha zas la zhen pas shing drung de nyid mi gtong bar smras pa /	
kye bdag nyid chen po mi mgo nag 'di rnams	
ni byas pa mi gzo ba yin gyis 'or cig	
dang de zos te 'gro'o //	
mi gzhan phal cher skyabs su 'ong ba la byams na /	
byang chub sems dpa' rnams lta smos kyang ci dgos pas /	
des smras pa /	
'di bdag la skyabs su 'ong bas /	
bdag gis mi 'dor ro @263a *//	
'on kyang stag de sha dang khrag 'dod pas de nyid du 'dug gi ma song ngo //	
de nas dom des mi de la smras pa /	
bu kho bo ngal gyis re zhig khyod 'dug cig dang kho bo ngal sos par bya'o //	
de de'i phang du 'dug nas ngal bas dub pas gnyid log go /	
stag gis smras pa /	
kva'i mi khyod dus ji srid du 'dir 'dug /	
'o ni mar 'or cig dang zos la 'gro'o //	
de nas khyod ci bder song zhig /	
snying rje med pa sdig pa'i las can 'jig rten pha rol yal bar bor ba des bsams pa /	
bdag gis dus ji srid cig tu gnas par bya'i /	
des smras pa /	
legs kyis dor snyam nas des de bor ba dang /	
bdag nyid chen po de bor ba na smras pa /	
kye /	
min /	
tshig /	
des /	
kyi /	
ci /	
se /	
ngan /	
bsten /	
gro /	
zhes smras te lhung nas /	
stag gis tshul ma yin pas bsad do //	
mi des bsams te smras pa /	
de thos nas bsams pa /	
'dis bdag la ji zhig bgo bsha' bya bar 'dod de /	
gang gi phyir 'di skad ces smras so snyam nas /	
de sred pas 'dongs pas /	
bla bar gyur te /	
de sems 'khrugs shid smyos nas /	
te dang de dag tu 'khyam pa na 'di skad ces /	
kye /	
min /	
tshig /	
des /	
kyi /	
ci /	
se /	
ngan /	
bsten /	
gro zhes smra'o //	
de gnyen rnams kyis khyim du khrid na de bzhin du bla zhing 'dug go /	
de rnams kyi 'byung po'i dpyad bya ba'i rig sngags dang /	
gsang sngags 'chang dang /	
gzhan yang dge sbyong dang /	
bram ze dang /	
@263b snying du sdug pa dang /	
nye du dang /	
rtsa lag rnams la dris na de rnams rnam pa phal po cher smra zhing /	
dpyad ni cung zad kyang mi byed do //	
de'i tshe w'a ra n'a si dang ha cang yang	
mi ring ba'i bsti gnas shing rnam pa sna tshogs	
kyi nags stug po 'bras bu dang /	
me tog dang /	
chu phun sum tshogs pa /	
bya du ma skad 'byin pas mdzes par byas pa zhig yod pa na /	
drang srong mngon par shes pa lnga dang ldan pa zhig gnas so //	
mi de'i gnyen rnams kyis mi de khrid de drang	
srong de'i gan du dong nas rkang pa gnyis la	
gtugs te smras pa /	
drang srong chen po bdag cag gi gnyen 'di yang	
dang yang 'di skad du bla ba 'di la ji	
ltar bgyi / des smras pa /	
sems can 'di ni sdig pa byed pa yin te /	
rang bzhin ngan pa 'dis byang chub sems dpa' phan 'dogs 'dogs pa stag gi mdun du bor ro //	
bdag nyid chen po des ni 'di la chos bshad	
par bya'o snyam du bsams na 'dis de bor te	
/ de bor ba na mya myo khyer te /	
tshigs su bcad pa bcu las yi ge re re shig dran pa ni /	
kye /	
min /	
tshig /	
des /	
kyi /	
ci /	
se /	
nga /	
bsten /	
gro zhes bya ba yin no //	
drang srong de'i slob ma zhig gis smras pa /	
mkhan po re zhig tshigs su bcad pa de rnams ji lta bu lags pa gsungs shig /	
drang srong des rim bzhin du tshigs su bcad pa de rnams smra bar brtsams pa /	
kye ma kyi hud 'jig rten 'dir //	
chos ma yin pa mi bzad do //	
tshogs par mi 'byung mi rnams la //	
grogs po gsod par byed pa yod //	
grogs bsod gnas skabs gang du @264a *//	
yang //	
bde bar 'gyur ba ma yin te //	
stan la ma yin lam du min //	
'dug min 'chag pa na yang min //	
de lhung snying ni rje rje skad //	
'di la tshig tu smras pa gang //	
des ni sems can blo ngan po //	
ji ltar khan da 'bar zhing sreg /	
shin tu mi bzad las byas pa //	
des khyod 'jig rten pha rol tu //	
sdug bsngal reg pa'i tshor ba ni //	
sim pa ma yin myong bar 'gyur //	
tha shal bas tha shal khyod //	
du 'bod shin tu mi bzad par //	
kyi hud kyi hud ces sgrogs pa'i //	
sdug bsngal ngan pa chen po 'thob //	
mi dge'i las can gtum de la //	
de yis ci zhig byas gyur na; ;tshogs par mi 'byung mi rnams la //	
grogs po gsod par byed pa yod //	
chos 'jig byed pa mi bzad pa'i //	
sems ni sdig pa yin par shes //	
khyod kyis dom la sdig pa dang //	
stag la gang byas dran par gyis //	
blo ngan khyod kyi ji lta bur //	
grogs la bya ba mi shes te //	
bzod par byed pa bzod 'thob la //	
sha khon can gyis khon rnams mthong //	
stag gi 'jigs chen byung ba na //	
khyod ni yun ring bsten byas shing //	
nyal ba na yang khyod bsrungs na //	
khyod kyis de ni ma bsrungs so //	
grogs 'khu kha na ma tho cher //	
chos smra ba rnams rjod byed de //	
blo ngan lus ni zhig gyur nas //	
dmyal ba rnams su skye bar 'gyur //	
dge slong dag ji snyam du sems //	
de'i tshe de'i dus kyi dom gang yin pa de ni nga nyid yin no //	
de'i tshe de'i dus kyi byas pa chud gzon pa'i	
mi gang yin pa de ni lhas byin 'di @264b	
nyid yin te / de na yang 'di byas pa mi gzo ba dang /	
byas pa mi tshor ba yin no //	
da ltar yang 'di byas pa mi gzo ba dang /	
byas pa mi tshor ba yin no ////	
'dul ba gzhi /	
bam po go dgu pa /	
gzhan yang ji ltar 'di byas pa mi gzo ba dang /	
byas pa mi tshor ba de nyon cig /	
dge slong dag sngon byung ba yul shi bi'i dbyings kyi rgyal po'i pho brang na /	
rgyal po shi bi zhes bya ba 'byor pa dang /	
rgyas pa dang /	
bde ba dang lo legs pa skye bo dang mi	
mang pos rab tu gang ba na rgyal srid byed	
du 'jug go / rgyal po de yang dad pa	
bzang ba dge ba'i rtsa ba can bdag la phan	
pa dang gzhan la phan par zhugs pa snying rje	
can bdag nyid chen po chos 'dod pa skye dgu	
rnams byams pa thams cad la rab tu sbyin pa	
thams cad yongs su gtong ba chags pa med par	
yongs su gtong ba gtong ba chen po la gnas	
pa zhig yin te /	
de 'di lta ste dge sbyong dang bram ze dang /	
bkres pa dang /	
phongs pa dang /	
'gro bar chas pa'i slong ba po rnams la sbyin	
pas yongs su mi gtong ba ci yang med de	
/ lhag par yang nad pa rnams la sbyin no //	
rgyal po de'i kun tu spyod pa ni nang par	
sngar langs nas pha dang ma gnyis la phyag byas	
te / nad pa la bltas nas dgos pa'i ched kyi phyir 'dug par byed do /	
ji tsam na mi nad pa sman pa thams cad	
kyis bor ba 'tsho ba'i re ba med la 'chi	
ba la mngon du phyogs pa zhig de dang de	
dag tu 'khyam zhing shi bi'i dbyangs kyi rgyal po'i	
pho brang du phyin to //	
de'i rgyal po shi bi @265a *//	
sos ka'i dus la bab ste /	
me tog gi shing rnams kha 'bus shing ngang pa	
dang khrung khrung dang rma bya dang ne tso dang	
ri skegs dang khu byug sgra 'byin pa'i nags tshal	
stug po'i skyed mos tshal gyi sar btsun mos yongs	
su bskor te chas so //	
nad pa de yang tshor ba drag pos gdungs pas	
yid mi bde ba skyes shing lus kyi dbugs ni	
brdzangs / mig ni mchi mas gang bzhin lag pa	
'khar ba la brten nas dal bus rgyal po'i drung	
du song nas mgo bos phyag byas te smras pa	
brdzangs / / lha bdag bro nad 'di las yongs su bskyab tu gsol /	
srog stsal du gsol /	
de nas shi bi'i rgyal pos nad pa de'i tshig	
snying rje rje skad du dal bus yi ge re	
re nas smras pa thos nas snying rjes kun nas	
bskyod pa'i sems kyis de nyid nas slar log ste	
blon po rnams la smras pa /	
shes ldan dag nga'i yul na gnas pa'i sman pa rnams khug cig /	
de rnams kyis sman pa thams cad bkug ste rgyal po la phul lo //	
de nas rgyal pos mi de bkug nas smras pa /	
shes ldan dag mi 'di dpyad gyis shig /	
sman pa rnams kyis dpyad de blo gros gcig tu byas nas smras pa /	
lha 'di'i sman dkon lags so //	
rgyal pos smras pa /	
shes ldan dag de'i sman ci 'dra ba zhig yin /	
sman pa rnams kyis smras pa /	
lha skyes pa thog ma btsas pa nas su la	
yang khro ma myong ba gang lags pa de'i khrag	
gis nas thug sbyar nas gal te 'tshal du stsal	
na 'di sos par 'gyur lags kyi gzhan @265b du	
ma lags so // rgyal pos thos nas bsams pa /	
bdag gis ni 'di 'dra ba'i sdug bsngal gyis nyen	
pa gzhan dag zhi bar byed mi nus pa'i rgyal	
srid kyi dbang phyug gam /	
'tsho ba 'di lta bu bdag la ci dgos zhes de snyam du bsams nas /	
rgyal po rang gi rgyud la brtag par brtsams nas des ma ma la smras pa /	
ngas sngon su la lan 'ga' khros pa yod dam /	
des smras pa /	
lha gang gi tshe khyod bdag gi pang du blangs pa de'i tshe nas /	
bdag kyang su la yang khro ma myong na khyod lta smos kyang ci 'tshal /	
de nas ma'i drung du song ste smras pa /	
yum bdag sngon su la yang lan 'ga' khros pa mchis sam /	
des smras pa; bu khyod gang gi tshe kho mo'i rum du zhugs pa de'i tshe nas /	
bdag kyang su la yang khro ma myong na /	
khyod lta ci zhig smos /	
rgyal pos bsams pa /	
da ni sman rnyed do snyam nas /	
des sman pa de rnams la smras pa /	
nga'i lus kyi yan lag lnga'i rtsa gtubs shig /	
de rnams kyis smras pa /	
lha bdag cag ni mi phal pa'i ched du lha'i sku la mtshon gyis mi 'debs so //	
byang chub sems dpa' rnams ni bzo'i gnas dang las	
kyi gnas de dang de dag la mkhas pa yin	
pas / des rang nyid kyis lus kyi yan lag lnga'i rtsa gtar te /	
khrag gis rdze'u bkang nas des nas thug sbyar te blud do //	
rgyal po de la rjes su chags pa'i btsun mo dang /	
gzhon nu dang blon po dang /	
grong mi dang /	
yul mi rnams du ba la zhugs so //	
yul sna tshogs nas lhags pa'i skye bo'i tshogs kyis kyang 'phya bar brtsams te /	
mi phal ba @266a *//	
gcig gi phyir 'di snyed kyi sems can 'dor ba lta ci tha tshig ces gleng ngo //	
de nas rgyal pos skye bo'i tshogs de dbugs phyung nas /	
thabs des zla ba drug tu lus kyi yan lag lnga'i rtsa gtar te /	
gtar nas nas thug blud do //	
rgyal po shi bi'i lus de tshags 'dra bar gyur nas /	
gzi byin yongs su nyams so //	
gnas gtsang ma'i ris kyi lha rnams kyis bsams pa /	
'di ni bskal pa bzang po'i byang chub sems dpa' yin te /	
gal te yongs su nyams na ma legs so snyam nas /	
de rnams la de nyi ma re re zhing gzi byin sgrub par byed de /	
des de 'tsho'o //	
gang gi tshe mi de'i nad de zhi bar gyur pa de'i tshe /	
rgyal po shi bis grong rdal mchog lnga byin nas /	
w'a ra n'a si na gtso bor bkur bar gyur to //	
mtha' dag tu sgra grags pa rgyal po shi bi'i	
lus kyi yan lag lnga'i rtsa gtubs pa'i khrag gis	
nad pa'i rim gro dus 'di srid cig byas pas	
de yang sos par gyur to //	
gang yang ya mtshan skyes pa'i sems can rnams lhags nas /	
mi de la dris pa kye nang rje khyod la	
rgyal po shi bis dus 'di srid cig rim gro	
byas so zhes grags na bden nam /	
des smras pa /	
bdag la des ci zhig byas /	
ngan khrag lta zhig sa la pho'am /	
gzhan la byin yang rung /	
de la ngo mtshar ci zhig che /	
de skad ces smras ma thag kho nar de'i khyim	
du me byung nas des de'i khyim dang nor thams	
cad tshig par gyur to //	
dge slong dag ji snyam du sems /	
de'i tshe de'i dus kyi rgyal @266b po shi bi gang yin pa de ni nga nyid yin no //	
de'i tshe de'i dus kyi byas pa chud gzon pa'i	
mi gang yin pa de ni lhas byin 'di nyid	
yin te / de na yang 'di byas pa mi	
gzo ba dang byas pa mi tshor ba yin no	
yin te / // da ltar yang 'di byas pa	
mi gzo ba dang byas pa mi tshor ba yin	
yin te / // no // gzhan yang ji ltar 'di byas pa mi gzo ba dang /	
byas pa mi tshor ba de nyon cig /	
dge slong dag sngon byung ba rgyal po'i pho brang zhig na /	
rgyal po zhig 'byor pa dang /	
rgyas pa dang /	
bde ba dang /	
lo legs pa skye bo dang mi mang pos rab	
tu gang ba na rgyal srid byed du 'jug go	
/ de dus gzhan zhig na btsun mo dang lhan cig tu rtse bar byed /	
dga' bar byed dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa na btsun mo sems can dang ldan par gyur te /	
de zla ba brgyad dam dgu lon pa na /	
khye'u gzugs bzang ba blta na sdug pa mdzes pa pags pa'i mdog gser 'dra ba /	
mgo gdugs ltar 'dug pa /	
lag pa ring ba /	
dpral ba'i dbyes ches pa smin ma 'dzar ba /	
sna'i gzengs mtho ba /	
yan lag dang nyid lag thams cad dang ldan pa zhig btsas te /	
de btsas pa na dge ba stong phrag du ma byung bar gyur to //	
de btsas pa'i btsas ston rgya cher byas nas /	
khye'u yi ming cir gdags zhes ming 'dogs par byed de /	
blon po rnams kyis smras pa /	
lha 'di btsas pa na dge ba stong phrag du	
ma byung bas khye'u yi ming dge byed du gdags	
so zhes de'i ming dge byed du btags te /	
khye'u dge byed @267a *//	
ma ma brgyad po pang na 'tsho ba'i ma ma gnyis dang /	
nu ma bsnun pa'i ma ma gnyis dang /	
dri ma 'phyi ba'i ma ma gnyis dang /	
rtsed grogs kyi ma ma gnyis la rjes su btad de /	
de ma ma brgyad po dag gis 'o ma dang zho dang mar dang zhun mar dang /	
mar gyi snying po dang /	
gzhan yang yo byad kyi bye brag gtso bo dag	
gis sring bar byed skyed par byed cing rdzing na	
gnas pa'i padma bzhin myur du skyed par byed do	
// rgyal po de yang btsun mo dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa na /	
btsun mo sems can dang ldan par gyur to //	
de zla ba brgyad dam dgu lon pa na khye'u zhig btsas te /	
de btsas pa na mi dge ba stong phrag du	
ma byung nas de'i ming sdig byed ces bya bar	
btags te / de yang bsrings bskyed chen por gyur te /	
gzhon nu dge byed ni byams pa'i bdag nyid snying	
rje can sems can thams cad la brtse ba can	
sbyin 'dod pa / sbyin pa la dga' ba yin pas de dge sbyong dang /	
bram ze dang /	
bkres pa dang /	
phongs pa'i slong ba rnams la sbyin pa gtong bar byed do //	
phas de la smras pa /	
bu khyod rtag tu sbyin pa ma gtong zhig /	
de ltar gtang na re zhig 'u bu cag la nor gyi rigs de snyed ga la yod /	
'di ni chos nyid yin te sbyin pa po'am /	
sbyin bdag la skye bo mang po dga' ba dang /	
yid du 'ong bar 'gyur zhing /	
phyogs @267b dang phyogs mtshams rnams su yang de'i grags pa dang /	
sgra dang tshigs su bcad pa bzang po 'byung ba	
yin pas yul gzhan gyi rgyal po zhig gis de'i	
yon tan gyi bdag nyid chen po thos nas bu	
mo byin no // rgyal pos de dpal gyi 'byor pa chen pos bsu bar byas pa dang /	
dge byed kyis smras pa /	
re zhig nor ma bsgrubs kyi bar du bdag mchis brang mi 'tshal gyis /	
yab rgya mtsho chen por 'jug par gnang ba'i rigs so //	
des smras pa /	
de bzhin du gyis shig /	
de zong thogs te rgya mtsho chen por chas pa na /	
de'i nu bo sdig byed gang yin pa des bsams pa /	
'di skye bo mang po sdug pa dang /	
yid du 'ong ba yin te /	
gal te yang rgya mtsho chen po'i gru grub ste slar 'ongs na /	
lhag par yang skye bo mang po sdug pa dang yid du 'ong bar 'gyur zhing /	
des na pha 'dug bzhin du rgyal srid kyi dbang	
phyug la dbang byed du bcug par 'gyur ba'i gnas	
gang yin pa 'di yod kyi 'dir yang ci'i dus	
la bab ce na /	
bdag kyang de dang lhan cig rgya mtsho chen por zhugs la der 'di srog dang phral na /	
bdag mi 'dod bzhin du yang rgyal tshab tu dbang bskur bar 'gyur ro snyam du bsams nas /	
pha'i drung du song ste /	
smras pa /	
lha dge byed rgya mtsho chen por mchi na bdag kyang de dang lhan cig mchi'o //	
des smras pa /	
de bzhin du gyis shig /	
de nas dge byed kyis rang gi yul du dril	
sgrogs su bcug pa grong khyer na gnas pa'i tshong	
pa shes ldan dag nyon cig /	
gzhon nu dge byed zong thogs te @268a *//	
rgya mtsho chen por 'jug gis ded dpon dge byed	
dang lhan cig rgya mtsho chen por 'jug par khyed	
cag las su spro ba de sho gam dang /	
la gcan dang gru btsas med par 'gyur gyis /	
rgya mtsho chen por 'dod pa'i zong sta gon gyis shig /	
tshong pa brgya phrag du mas rgya mtsho chen por 'gro ba'i zong sta gon byas so //	
de nas ded dpon dge byed nu bo sdig byed	
dang lhan cig dge mtshan dang bde legs su 'gyur	
ba dag byas nas /	
tshong pa brgya phrag du mas yongs su bskor te shing rta dang /	
khur dang gze ba dang /	
pang tshad dang rnga mo dang ba lang dang bong	
bu dag gis rgya mtsho chen por 'jug pa'i zong	
mang po khyer nas chas te de rim gyis grong	
rdal dang grong khyer dang yul dang /	
rgyal po'i pho brang dang tshong rdal rnams la lta zhing /	
rgya mtsho chen po'i 'bram du phyin nas /	
des nas kar sha pa na lnga brgyas gru nyos te /	
zho shas 'tsho ba lnga po stobs par byed pa dang /	
sel bar byed pa dang /	
rkyal chen po dang /	
gru pa /	
rlung yor thogs pa khrid nas lan gsum du dril	
bsgrags te rgya mtsho chen por zhugs nas gru spangs	
pa na / nu bo sdig byed la smras pa /	
gal te rgya mtsho chen po'i dbus su gru chag par gyur na /	
ma rtabs par nga'i mgul du 'jus shig /	
des smras pa /	
legs kyis de bzhin du bgyi'o //	
ji tsam na gru de rjes su mthun pa'i rlung gi rin po che'i gling du phyin nas /	
rlung yor thogs pas @268b smras pa /	
'dzam bu'i gling gi tshong pa shes ldan dag nyon cig /	
rin po che'i gling zhes bya ba rdo rje dang /	
bee d'urya dang /	
aan da rnyil dang /	
margad la sogs pa'i rin po che sna tshogs kyi	
'byung gnas shig yod do zhes thos pa gang yin	
pa der yu bu phyin gyis /	
rin po che ci 'dod pa long zhig /	
de nas de rnams dga' ba dang mgu bas brtags shing brtags nas /	
rin po che rnams kyis gru de dper na /	
til lam /	
'bras sam /	
rgya sran nam /	
sran ma la sogs pa bzhin du bkang ngo //	
byang chub sems dpa' rnams ni shin tu brtag pa dag mkhas pa yin pas /	
gzhon nu dge byed kyis chen po la 'os pa'i nor bu chen po rnams rked la btags so //	
ji tsam na gru de slar bsgyur ba las 'gram	
dang ha cang yang mi ring ba zhig tu chu	
srin nya'i rigs kyis tshul ma yin pas ma rung	
bar byas so // de nas sdig byed kyis dge byed kyi mgul nas 'jus pa dang /	
des de 'bad pa chen pos 'gram du phyung ngo //	
de khur gyis dub nas gnyid kyis log pa dang /	
de 'gres pa'i rked pa la rin po che btags pa dag sdig byed kyis mthong nas /	
des bsams pa 'di ni rin po che 'di lta bu dag khyer te 'gro bar 'gyur la /	
bdag ni lag pa stong par 'gro bar 'gyur ba lta zhes bsams nas /	
des de gnyid stug pos non pa na rin po che de rnams kyang 'phrogs /	
mig gnyis kyang tsher mas phyung nas /	
des de long ba rgya mtsho 'gram du bor te song ngo //	
stes te phyugs @269a *//	
rdzi dag phyugs skyong zhing phyogs der phyin pa dang /	
de rnams kyis de mthong nas dris pa /	
kye nang rje khyod su zhig /	
des ji ltar gyur pa rgyas par smras pa de rnams kyis thos nas snying rje skyes te /	
de rnams kyis de phyugs rdzi dpon po'i khyim du khrid do //	
de de na pi wang blang bar brtsams pa dang /	
phyugs rdzi dpon po de'i chung ma gzugs dang lang	
tsho'i dregs pas rgyags pas pi wang gi sgra thos	
nas bgugs pa las /	
de byas pa chud gzon pa'i spyod pa rjes su	
dran nas rna ba bkab ste 'dug nas ma btub	
bo // 'dod pa la zhen pa rnams ni mi bya ba ci yang med pas /	
des khyim thab la smras pa /	
mi long ba 'di bdag la sgugs na khyod 'di 'dra ba dag sdud par byed dam /	
sha 'khon rnams kyi nang na 'di lta ste bud	
med kyi sha 'khon ni tha chad yin pas des	
bsams pa / 'di chad pas ni bcad zin pas	
spang pa ma gtogs par 'di la ci byar yang	
med do snyam nas des de khyim nas spangs te	
lam po cha dang srang dang bzhi mdo dang sum	
mdo rnams na pi wang gis 'tsho bar byed do	
bsams pa / // de'i pha shi nas de'i nu bo sdig byed rgyal srid la bzhag go /	
de yang rim gyis mtshams gzhan gyi rgyal po sngon	
bu mo byin pa gang yin pa de'i grong khyer	
du phyin to // de yang chen mor gyur nas /	
de slong ba yul sna tshogs na gnas pa rgyal po'i bu dang blon po'i bu dang /	
mdun na 'don gyi bu dag lhags @269b nas /	
phas smras pa /	
bu mo khyod gang la byin pa'i gzhon nu dge	
byed de ni rgya mtsho chen por song ba las	
de nyid du tshul ma yin pas shi bar gyur	
to // da ni khyod slong ba dag lhags te /	
gang la khyod ma byin pa de mi dga' bar 'gyur na /	
'di la ji ltar bsgrub par bya /	
des smras pa /	
yab gal te de lta na grong khyer byi dor bgyid du stsol cig dang /	
bdag nyid kyis khyim thab 'dam mo //	
rgyal pos smras pa /	
bu de bzhin gyis shig /	
de nas rgyal pos yul sna tshogs dang /	
grong khyer sna tshogs rnams su rang nyid khyim thab	
'dam par bsgrags nas grong khyer de yang gseg ma	
dang / rdo ba dang gyo mo bsal cing tsan dan gyi chus chag chag btab /	
dri zhim pa'i pog por dag bzhag /	
gdugs dang /	
rgyal mtshan dang ba dan bsgreng /	
dar gyi chun 'phyang mang po dpyangs /	
me tog rnam pa sna tshogs kyis lha rnams kyi	
dga' tshal gyi skyed mos tshal bzhin du dga' dga'	
ltar byas nas dril sgrogs su bcug pa /	
grong khyer na gnas pa dang /	
grong mi dang yul sna tshogs nas lhags pa'i skye bo'i tshogs kyi shes ldan dag nyon cig /	
sangs rgyal po'i gzhon nu ma rang nyid khyim thab	
'dam gyis khyed cag 'byor pa ji lta ba bzhin	
'du bar gyis shig /	
nam nangs nas rgyal po'i gzhon nu ma de rgyan sna tshogs kyis klubs te /	
gzhon nu ma du mas yongs su bskor nas /	
nags tshal gyi lha me tog rgyas pa'i nags tshal	
gyi nang na shin tu mdzes pa de bzhin du	
dpal gyi 'byor pa chen pos grong khyer gyi dbus	
na sreg chags brgya stong @270a *//	
phrag mang po 'dus pa'i nang du rang nyid kyis khyim thab 'dam du 'ongs so //	
dge byed de yang de'i phyogs gzhan zhig na pi wang len cing 'dug go /	
sems can rnams ni las rnams kho nas phan tshun	
sbyor bar byed pa yin la rgyu'i stobs che yang	
rkyen gyi stobs la ltos pa yin pas /	
de nas rgyal po'i gzhon nu ma de pi wang	
gi sgras sems bsdus pas dge byed pi wang len	
pa la chags nas des de la 'di bdag gi	
khyim thab bo zhes me tog gi phreng ba bor	
ro // skye bo'i tshogs yid mi bde bar gyur	
cing kha cig snying na nas mod la 'phya bar	
ro // brtsams pa / rgyal po'i gzhon nu ma	
'di ltar gzugs bzang ba dar la bab pa sgyu	
rtsal phun sum tshogs pa dang ldan pas yul sna	
tshogs nas lhag pa'i rgyal po dang blon po dang	
ro // brtsams pa / / mdun na 'don gyi bu rnams dang /	
gzhan yang grong khyer na gnas pa'i skyes pa gtso	
bo rnams spangs te long ba la khyim thab 'dam	
pa ci tha tshig zho shas 'tsho ba rnams yid	
mi bde zhing mi dga' bas rgyal po la smras	
pa / lha gzhon nu ma rang nyid kyis khyim thab 'dams lags so //	
rgyal pos smras pa ci 'dra ba zhig /	
lha long ba zhig lags so //	
de yang thos nas yid mi bde bar gyur te /	
de nas de bkug nas smras pa /	
bu rgyal po dang nor can dang /	
tshong dpon dang ded dpon dang /	
blon po'i bu dang mdun na 'don gyi bu gzugs	
bzang ba dar la bab pa 'byor pa phun sum	
tshogs pa dag yod na /	
khyod kyis ci'i phyir 'di 'dra ba zhig khyim thab tu 'dams /	
des smras pa /	
@270b yab 'di kho na bdag 'tshal lo //	
rgyal pos smras pa /	
bu gal te de lta na de nyid kyi thad du song zhig /	
ci'i phyir 'dug /	
de de'i drung du song nas smras pa /	
bdag gi khyim thab tu khyod 'dams so //	
des smras pa; khyod kyis ma legs pa zhig byas	
te de lta mod kyi 'di ni long ba yin	
pas / bdag skyes pa gzhan dang lhan cig dga'	
mgur spyad par bya'o snyam du bsams pa lta zhig	
pas / / des smras pa /	
bdag ni de lta bu'i las byed pa ma yin no //	
des smras pa /	
ci mngon des bden pa gsol bar brtsams te /	
bden pa dang bden pa'i tshig gang gis rgyal bu	
gzhon nu dge byed de dang khyod la 'dod chags	
skyes kyi gzhan su la yang ma yin zhe na	
/ bden pa dang bden pa'i tshig des khyod kyi	
mig gcig sngon gyi ji lta ba bzhin du gyur	
cig ces bden pa'i byin gyis brlabs ma thag kho	
nar de'i mig sngon ji lta ba bzhin du gyur	
/ to // des smras pa /	
dge byed de nyid nga yin te /	
nu bo shos sdig byed kyis 'di lta bu'i gnas skabs su byas so //	
des smras pa /	
gzhon nu dge byed de kho na khyod yin par ci mngon /	
des kyang bden pa gsol bar brtsams te /	
bden pa dang bden pa'i tshig gang gis sdig byed kyis bdag gi mig phyung ba na /	
de la ngan sems cung zad kyang ma byung zhe na /	
bden pa dang bden pa'i tshig des bdag gi mig	
cig shos kyang sngon bzhin gyur cig ces byas pa	
dang bden pa gsol bas de'i mi gcig shos kyang	
sngon gyi ji lta ba bzhin du gyur to //	
de nas rgyal po'i gzhon nu ma des dge byed dbang po ma tshang ba @271a *//	
ma yin pa de khrid nas rgyal po'i drung du song ste smras pa /	
yab dge byed ni 'di nyid lags so //	
rgyal po yid ma ches pa las ji ltar gyur pa smras pa dang /	
rgyal po mchog tu ngo mtshar skyes nas /	
de nas des bu mo de dpal gyi 'byor pa	
chen pos byin nas dpung chen po dang chas te	
/ grong khyer der dong ste sdig byed rgyal srid	
las phyung nas dge byed de yang pha'i rgyal srid	
/ la bzhag go / dge slong dag ji snyam du sems /	
de'i tshe de'i dus kyi dge byed gang yin pa de ni nga yin no //	
de'i tshe de'i dus kyi sdig byed gang yin pa	
de ni lhas byin 'di nyid yin te de na	
yang 'di byas pa mi gzo ba dang /	
byas pa mi tshor ba yin no //	
da ltar yang 'di byas pa mi gzo ba dang byas pa mi tshor ba yin no //	
gzhan yang 'di ji ltar byas pa mi gzo ba dang byas pa mi tshor ba de nyon cig /	
dge slong dag sngon byung ba rgyal po'i pho brang zhig na rgyal po zhig 'byor pa dang /	
rgyas pa dang bde ba dang lo legs pa skye	
bo dang mi mang pos rab tu gang ba na	
rgyal srid byed du 'jug go /	
de btsun mo dang lhan cig rtse bar byed /	
dga' bar byed /	
dga' mgur spyod par byed de /	
rtse bar byed /	
dga' bar byed /	
dga' mgur spyod par byed pa las /	
rim gyis bu bzhi btsas te yal ga dang /	
lcugs ma dang /	
rjes su mthun pa'i lcugs ma dang /	
sa ga'o //	
de rnams bsrings bskyed de chen por gyur nas /	
yul gzhan gyi rgyal po'i bu mo dag las chung ma blangs pa dang /	
de rnams rgyal po la @271b brnyas thabs byed par brtsams pa dang /	
de nas rgyal pos spyugs te rang rang gi chung ma khrid de dong ba las /	
ji tsam na dgon pa'i lam zhig tu phyin pa na /	
de rnams lam rgyags chad nas de rnams phan tshun du nang khrims bcas te /	
chung ma re re bsad la de'i shas dgon pa'i lam rgal bar bya'o zhes byas so //	
sa gas bsams pa /	
gzhan gyi srog gcod pa bas rang gi srog chud	
zos pa sla'i 'dir yong ci'i dus la bab ce	
na chung ma khrid de bros te 'gro'o snyam nas	
/ des chung ma khrid de bros pa las de'i	
chung ma bza' ba dang btung ba dang bral ba	
dang lam gyi dub pas /	
blong blong por gyur te smras pa /	
rje'i sras srog dang 'bral bar 'gyur ro //	
sa gas bsams pa /	
bdag gis 'di srin po rnams kyi nang nas yongs su bskyabs nas /	
da gal te shi bar gyur na ma legs so snyam nas /	
des brla'i sha las bcad de de zar bcug cing	
lag pa gnyis kyi rtsa btubs pa'i khrag blud de	
/ des de khrid de rim gyis ri zhig drung du phyin nas /	
de na rtsa ba dang 'bras bus 'tsho bar byed do //	
ri de'i drung na 'bab chu zhig 'bab pa de la /	
mi zhig dgras lag pa dang /	
rkang pa gtubs nas chur bskyur te /	
de chus khyer ba na nyam thag pa'i nga ro'i skad 'byin no //	
sa ga yang phyogs gzhan zhig na rtsa ba dang	
'bras bu rko ba las des mi de'i 'o dod	
'bod pa thos nas /	
de sems kyi rgyud snying rjes brlan pas ri de	
la 'dzegs te kun tu blta bar brtsams pa las	
ji tsam na mi de chus khyer ba de mthong	
nas / des @272a *//	
myur ba myur bar ri las bab ste /	
'bab chu'i nang du zhugs nas mi de khur du	
blangs nas 'bab chu'i 'gram du phyung ste bzhag nas	
/ de'i sdug bsngal gyis snying gdungs nas smras pa /	
bu 'di ci las gyur /	
des ji ltar gyur pa thams cad smras nas /	
de nas des de dbugs phyung ste /	
rtsa ba dang 'bras bus tshim par byas nas /	
chung ma la gtad do //	
de'i rim gro byas nas sos par gyur to //	
de de'i rim gro byed pa na gcugs pa'i bde	
bas yang dang yang du drung du song nas gtam	
rnam pa sna tshogs smra zhing 'dug go /	
'di ni chos nyid yin te /	
byang chub sems dpa' rnams ni rang bzhin gyis 'dod chags chung ba yin pas /	
sa ga de dang lhan cig res 'ga' dga' mgur spyod la /	
res 'ga' dga' mgur spyod par mi byed do //	
byang chub sems dpa'i mthus sdong bu dang /	
rtsa ba dang 'bras bu de dag lhag par mthu	
dang ldan pa yin pas des de dag longs spyad	
pas nyon mongs pa bdo nas mi rkang lag rdum	
po de la bsgugs par brtsams pa dang /	
de ma btub nas smras pa /	
re zhig bdag shi zin pa dang 'dra ba las	
da ltar sos pa yang stes te gson na gal	
te yang 'di 'dra ba byas na /	
khyod kyi khyo des bdag thams cad kyi thams cad	
du srog dang phral bar 'gyur ba'i gnas gang yin	
pa 'di yod do //	
de la des yang dang yang du bsgugs pa dang /	
nyon mongs pa rnams ni thul bar dka' ba yin pas de dang lhan cig nyal lo //	
de de dang lhan cig kun tu dga' ba dang	
yid du 'ong ba @272b dang lhag par chags par	
gyur pas mngags kyang de'i drung du mi 'gro'o //	
des bsams pa /	
'di ltar 'di chags par gyur la /	
sha khon rnams kyi nang na ni 'di lta ste /	
bud med kyi sha khon tha chad yin pas /	
da ni bdag ma rung ngo snyam nas des de dang lhan cig gros bya bar brtsams te /	
khyod kyi khyo 'dis gal te bdag cag nyal bar shes par gyur na /	
gdon mi za bar khyod la gnod pa byed cing bdag kyang srog dang phral bar 'gyur ro //	
des bsams pa /	
smras pa 'di ni legs kyis thabs shig bsham par bya'o snyam mo //	
bud med ni ma bslabs par mkhas pas ngas mgo gos kyis dkris nas /	
ri'i brag ka zhig na nyal te 'dug go /	
ji tsam na sa ga rtsa ba dang 'bras bu	
khyer de 'ongs na de de ltar nyal ba mthong	
nas / de nas dris pa bzang mo 'di ci zhig /	
des smras pa /	
rje'i sras bdag klad pa bro 'tshal te /	
te bor mi bde'o //	
sa gas smras pa /	
de la ji ltar bsgrub par bya /	
des ri'i bya skyibs na rdo dreg cig mthong nas /	
des smras pa /	
rje'i sras bdag sngon yang klad pa'i bro nad 'di lta bus thebs pa na /	
smras pas rdo dreg bstan te /	
des sos par gyur lags so //	
sa gas smras pa /	
rdo dreg btsal lo //	
des smras pa rje'i sras ri'i bya skyibs 'di la	
mchis kyis bdag gis dpyang thag gzung gis khyod kyis	
phyung zhig / bdag nyid chen po de drang po	
yin pas de'i ngan g-yo ma shes pas de bzhin	
du byas zung zhig dang /	
dbyung ngo zhes khas blangs nas /	
des de thag pa las dpyang la btang ba dang /	
des @273a *//	
lag pa gcig gis thag pa btang ba na des kyang btang nas chur lhung ngo //	
sems can tshe ring ba rgyal srid kyi bde ba	
nyams su myong bar 'gyur ba ni mi 'chi ba	
yin pas / chu'i rgyun phyogs su khyer nas rgyal po'i pho brang zhig tu phyin to //	
de'i rgyal po yang bu med par shi'o //	
blon po rnams dang /	
grong mi dang /	
yul mi dang bcas pa thams cad 'dus nas /	
gros byed de shes ldan dag rgyal po nongs na nga su zhig rgyal srid la gzhag par bya /	
de rnams kyis mtshan mkhan gyi mi rnams bskos te /	
shes ldan dag sems can bsod nams kyi skal ba chen po dang ldan pa tshol cig dang /	
de rgyal srid la gzhag par bya'o //	
de rnams kyis phyogs kun tu btsal bar brtsams pa na /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
sa ga la rgyal srid 'byung bar 'gyur ba'i las	
kyi rnam par smin pa nyid nye bar gnas pas	
/ 'bab chu nas byung nas phyogs gzhan zhig na 'dug pa las /	
byang chub sems dpa'i mthus phyogs de rgyan gyis brgyan pa bzhin du 'dug go /	
ji tsam na mtshan mkhan gyi mi rnams phyogs der lhags na /	
bdag nyid chen po de rgyal srid kyi mtshan dang ldan par mthong nas /	
de rnams dga' ba dang yid bde bas blon po rnams kyi drung du dong ste smras pa /	
bdag cag gis btsal na /	
sems can bsod nams kyi skal pa @273b chen po dang ldan pa zhig yod de /	
de la rgyal srid 'os so //	
de nas blon po rnams kyis lam byi dor byas /	
grong khyer byi dor byas nas dpal gyi 'byor pa	
chen pos grong khyer du khrid de nyi ma dang	
tshes grangs dang yud tsam dang /	
rgyu skar rnams rim bzhin du sbyar te rgyal srid kyi dbang bskur ro //	
de la btsun mo med nas blon po rnams dang	
mdun na 'don rnams dang yul gzhan gyi rgyal po	
rnams dang gzhan yang nor can dang tshong dpon dang	
/ ded dpon rnams rang rang gi bu mo rgyan	
thams cad kyis klubs nas khrid de rgyal pos khab	
tu bzhes par bya ba'i phyir grong khyer der lhags	
/ na / rgyal po de bud med kyis sun phyung ba yin pas khas ma blangs so //	
blon po rnams kyis smras pa /	
lha rgyal po rnams ni btsun mo dang /	
gzhon nu dang blon po dang grong mi dang /	
yul mir bcas pa lags kyis btsun mo gzhag tu gsol /	
yul sna tshogs na gnas pa'i mi'i gtso bo rnams dang yul gzhan gyi rgyal po rnams dang /	
mi gtso bo de rnams kyi bu mo rnams de'i	
mngon sum du 'gyur bar bya ba'i phyir sta gon	
byas te bzhag na /	
'on kyang de khas len du ma btub ste bud med rnams yang dang yang du smod do //	
sems can rnams kyi bsod nams kyi mthus longs spyod	
rnams mthu dang ldan zhing phun sum tshogs pa yin	
pas gang gi tshe byang chub sems dpas bud med	
byas pa chud gzon pas ri de las bor ba	
de'i tshe / ri de'i rtsa ba dang 'bras bu rnams srabs par gyur cing mthu med pa @274a *//	
gyur to //	
de nas bud med de mu ge'i dus kyi 'chi	
ba'i 'jigs pas skrag nas rkang lag ma tshang ba	
de khur du thogs te grong mthar song nas lam	
po che dang srang dang bzhi mdo dang sum mdo	
rnams su sprang zhing rgyu'o //	
dris pa na smras pa /	
bdag khyim thab las mi 'phyo'o //	
bud med gang zhig khyim thab las mi 'phyo ba	
de 'jig rten gyis mchod pa'i chos de yod pas	
de gang du zhugs pa der slong mo 'thob bo	
// ji tsam na de rim gyis rgyal po'i pho brang du phyin pa dang /	
'jig rten gyis thos nas mchog tu ngo mtshar skyes so //	
kha cig dag ni ngo mtshar skyes nas de la blta ba'i phyir byung ba dang /	
grong khyer na gnas pa'i skye bo'i tshogs kyis glags rnyed nas de dag 'phya bar byed /	
gzhog 'phyas byed /	
kha zer bar byed de /	
rgyal po 'di ni bud med thams cad la smod	
par byed na khyim thab las mi 'phyo ba mi	
rkang lag ma tshang ba khur du khyer nas 'khyam	
pa dam pa 'di ma mthong ba lta /	
gtam de mdun na 'don gyis rgyal po la smras pa dang /	
rgyal pos bsams nas des smras pa /	
bud med de ltas khug cig /	
de bkug nas rgyal pos mthong ba dang 'dzum dmul te tshigs su bcad pas smras pa /	
nga yi brla yi sha dag dang //	
khrag kyang zos shing 'thungs nas ni //	
rdum po khur du thogs pa khyod //	
khyim thab las de mi 'phyo 'am //	
rdo dreg dag gi ched du ni //	
nga ni g-yang sar phor nas su //	
rdum po khur du thogs pa khyod //	
khyim thab las de mi 'phyo'am //	
@274b de ngo tsha bar gyur pa'i snying gis gdong smad de 'dug go /	
blon po rnams kyis don de rgyal po la dris pa dang /	
des ji ltar gyur pa rgyas par smras nas de	
la smad pa'i tshig gis grong khyer gyi phyi rol	
du bskrad do // bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi rgyal bu gzhon nu sa	
ga gang yin pa de ni nga nyid yin no	
// de'i tshe de'i dus kyi bud med gang yin pa de ni lhas byin 'di nyid yin te /	
de na yang 'di byas pa mi gzo ba dang /	
byas pa mi tshor ba yin no //	
da ltar yang 'di byas pa mi gzo ba dang /	
byas pa mi tshor ba yin no //	
gzhan yang ji ltar 'di byas pa mi gzo ba dang /	
byas pa mi tshor ba de nyon cig /	
dge slong dag sngon byung ba thams cad kyi grong	
rdal gyi grong khyer na rgyal po thams cad kyi	
bshes gnyen zhes bya ba zhig rgyal srid byed du	
'jug ste / 'byor pa dang rgyas pa dang bde	
ba dang lo legs pa skye bo dang mi mang	
pos rab tu gang ba na /	
'thab pa dang 'thab mo dang khrag khrug dang 'gyed pa dang /	
chom rkun med cing nad rab tu zhi bar gyur pa /	
'bras dang bu ram shing dang ba glang ma he phun sum tshogs pa na /	
chos kyi rgyal po chos dang ldan pa chos bzhin gyis rgyal srid byed du 'jug ste /	
rgyal po de yang dad pa bzang ba /	
dge ba'i bsam pa can bdag dang gzhan la phan par zhugs pa snying rje can /	
bdag nyid chen po chos 'dod pa skye dgu rnams la byams pa zhig yod pa de /	
dus gzhan zhig na /	
btsun mo dang lhan cig rtse bar byed /	
dga' bar @275a *//	
byed /	
dga' mgur spyod par byed de /	
rtse bar byed /	
dga' bar byed /	
dga' mgur spyod par byed pa na /	
btsun mo sems can dang ldan par gyur to //	
de zla ba brgyad dam dgu 'das nas /	
khye'u gzugs bzang po mdzes pa blta na sdug pa phags pa'i mdog gser 'dra ba /	
mgo gdugs ltar 'dug pa dang dpung ba ring ba	
dpral ba'i dbyes che ba smin ma 'dzar ba sna'i	
gzangs mtho ba / yan lag dang /	
nying lag thams cad dang ldan pa zhig btsas so //	
btsas nas de'i btsas ston rgya cher byas nas /	
khye'u yi ming cir gdags zhes ming 'dogs par byed do //	
nye du rnams kyis smras pa /	
khye'u 'di rgyal po thams cad kyi bshes gnyen gyi	
sras yin pas de bas na khye'u yi ming thams	
cad sgrol zhes bya bar gdags so zhes btags nas	
khye'u thams cad sgrol ma ma brgyad po pang na	
'tsho ba'i ma ma gnyis dang /	
nu ma snun pa'i ma ma gnyis dang /	
dri ma 'phyi ba'i ma ma gnyis dang /	
rtsed grogs kyi ma ma gnyis te /	
ma ma brgyad la rjes su gtad nas de 'o ma dang zho dang /	
mar dang /	
zhun mar dang /	
mar gyi snying khu dang gzhan yang yo byad kyi	
bye brag gtso bo gtso bo dag gis sring bar	
byed / skyed par byed cing rdzing na gnas pa'i padma bzhin du myur du skyed par byed do //	
gang gi tshe chen por gyur pa de'i tshe yi ge dang grangs dang /	
rtsis dang lag rtsis la nye bar zhugs shing rgyal	
po rgyal rigs spyi bo nas dbang bskur ba yul	
gyi 'byor pa dang @275b mthu dang brtson 'grus thob	
pa sa chen po'i dkyil 'khor mngon par zil gyis	
mnan te gnas pa rnams kyi bzo'i gnas dang /	
las kyi gnas tha dad par gyur pa gang dag yin pa /	
'di lta ste /	
glang po che'i gnya' bar zhon pa dang /	
rta la zhon pa dang /	
shing rta'i thabs dang /	
ral gri'i thabs dang /	
gzhu'i 'dzin stangs dang mdun du bsnur ba dang /	
phyir bsnur ba dang /	
lcags kyus sgyur thabs dang /	
zhags pa gdab pa dang /	
mda' bo che 'phen pa dang /	
gcad pa dang /	
dral ba dang dbug pa dang /	
'dzin stangs dang gom stangs dang /	
rgyang nas phog pa dang /	
sgra grags par phog pa dang /	
gnad du phog pa dang /	
mi 'tshor bar phog pa dang /	
tshabs che ba ste gnas lnga la byang bar gyur to //	
gzhon nu thams cad sgrol dad pa bzang ba dge	
ba'i bsam can bdag dang gzhan la phan par zhugs	
pa snying rje can /	
bdag nyid chen po chos 'dod pa skye dgu rnams la byams pa /	
thams cad rab tu gtong ba /	
thams cad yongs su gtong ba /	
chags pa med par yongs su gtong ba /	
gtong ba chen po la zhugs pa yin te /	
de'i gtong ba rgya chen po thos nas /	
dpag tshad ba rgya nas kyang don du gnyer ba'i	
skye bo 'ong ste thams cad kyang yid la re	
ba yongs su rdzogs par byas nas gtong ngo //	
de nas re zhig cig na byang chub sems dpa' shing rta nor bu dang /	
gser dang /	
dngul dang /	
rdo rje dang /	
byi ru dang /	
bee d'urya dang /	
spug dang /	
padma r'a ga dang /	
aindra n'i las @276a *//	
'bar bar byas pa /	
tsan dan mchog gi snying po las bsgrubs pa /	
seng ge dang /	
stag dang gung gi pags pas g-yogs pa rta rlung gi shugs ltar mgyogs pa /	
gser dang /	
dngul gyi dril bu g-yer ka'i sgra 'khrol ba bzhi dang ldan pa mchog gi nang du zhugs nas /	
grong khyer dam pa nas skyed mos tshal du mngon du song ngo //	
de nas bram ze rig byed dang /	
rig byed kyi yan lag shes pa kha cig gis thams cad sgrol bsu nas smras pa /	
rgyal rigs gzhon nu khyod rgyal bar gyur cig /	
yang smras pa /	
khyod ni 'jig rten thams cad du //	
thams cad gtong zhes rnam par grags //	
bram ze rnams la shing rta 'di //	
khyod kyis sbyin par gtang bar rigs //	
de skad ces smras pa dang /	
byang chub sems dpa' thams cad sgrol shing rta de	
las myur ba myur bar babs te snying dga' ba	
dang mgu ba dang rab tu dga' bas bram ze	
dag la shing rta de byin nas smras pa /	
bdag gis ji ltar bram ze la //	
mchog tu dga' bas shing rta btang //	
de bzhin bdag gis srid pa gsum //	
btang nas byang chub mchog reg shog /	
de dus gzhan zhig na /	
glang po che'i mchog rgyal srid 'phel zhes bya ba me tog kun da dang /	
punda ri ka dang /	
kha ba dang /	
dngul dang /	
sprin dkar po lta bu'i mdog can bdun legs par gyur pa /	
rkang lags legs par gnas pa /	
glang po che sa srung gi bu ltar 'gying zhing 'gro ba /	
skal pa mchog gi mtshan can /	
bsod nams @276b byas pas mthong ba la zhon nas /	
shin tu sdug pa'i bran dang /	
mdza' bshes dang g-yog 'khor rnams phyi bzhin 'breng zhing	
zla ba rgyu skar gyi tshogs kyis yongs su bskor	
ba bzhin du sos ka'i dus la babs pas shing	
rnams me tog kha 'bus shing ngang pa dang khrung	
khrung dang rma bya dang /	
ne tso dang ri skegs dang /	
khu byug dang shang shang te'u sgra 'byin pa'i nags	
tshal gyi skyed mos tshal gyi sar song ba dang	
/ de nas phyir rgol bas sbad pa'i bram ze	
kha cig gzhon nu thams cad sgrol gyi drung du	
rings par 'ongs nas /	
gzhon nu thams cad sgrol la smras pa /	
rgyal rigs gzhon nu khyod rgyal bar gyur cig /	
yang smras pa /	
lha min lhar bcas 'jig rten du //	
khyod ni thams cad gtong zhes grags //	
khyod kyi glang po mchog 'di ni //	
bdag cag rnams la stsal pa'i rigs //	
de skad ces smras pa dang /	
byang chub sems dpa' glang po che'i mchog de las myur ba myur bar babs nas /	
dga' ba dang /	
mgu ba dang /	
rab tu dga' ba'i yid kyis de dag la glang po che'i mchog de byin nas smras pa /	
bdag gis ji ltar bram ze la //	
mchog tu dga' bas glang chen btang //	
de bzhin bdag gis srid pa gsum //	
btang nas byang chub mchog reg shog /	
rgyal po thams cad kyi bshes gnyen gyis bu thams	
cad sgrol gyis glang po che'i mchog rgyal srid 'phel	
zhes bya ba phyir rgol bas sbad pa'i bram ze	
rnams la byin zhes thos so //	
thos nas kyang rgyal po thams cad kyi bshes gnyen shin tu khros 'khrugs nas /	
gzhon nu thams cad sgrol bkug @277a *//	
ste smras pa /	
gzhon nu khyod da nga'i yul na ma 'dug par song zhig /	
de nas gzhon nu thams cad sgrol phas spangs pa dang /	
bsams pa /	
bdag gis byang chub kyi phyir 'bad pa byas pa dang /	
'jig rten thams cad rjes su gzung ba'i phyir brtson	
'grus kyi go cha ba gos pas glang po che	
de yang btang ste /	
de bas khyim na gnas pas ni //	
ci nus pas ni sbyin pa btang //	
dka' thub nags su brten nas ni //	
nges pa mchog dag bya ba yin //	
bslangs nas mi sbyin zhes bya ba'i //	
tshig ni smra bar mi phod kyis //	
de bas bdag ni khyim spangs te //	
dka' thub nags su rab tu 'gro //	
de nas byang chub sems dpas de ltar snying la mna' mtho bcad nas /	
chung ma rgyags byin ma'i drung du song ste de dag rgyas par smras so //	
de nas rgyags byin mas thos ma thag tu sdug pa dang bral bar dogs pa'i snying gis /	
thal mo sbyar te byang chub sems dpa' la smras pa /	
rje'i sras gal te de lta na bdag kyang dka' thub kyi nags su mchi ste /	
bdag ni rje'i sras dang bral na /	
skad cig tsam yang 'tsho bar rngo ma thag lags so //	
ci'i slad du zhe na /	
nam mkha' zla bas stongs par gyur pa dang //	
ji ltar sa ni lo tog gis stongs dang //	
padma chu yis stongs par gyur pa dang //	
bud med khyim thab kyis stongs de bzhin no //	
byang chub sems dpas smras pa /	
bdag cag mthar gdon mi za bar 'bral ba 'gyur te /	
'di ni 'jig rten gyi rang bzhin yin no //	
khyod ni bza' ba dang btung ba dang mal cha dang /	
bgo ba mchog la @277b goms pas lus shin tu skyid de ba yin /	
dka' thub kyi na gos ni rtsva dang lo ma bting bar ni nyal /	
rtsa ba dang me tog dang 'bras bu ni za /	
rtsa dur ba dang zug rdo dang rtsa dang /	
tsher mas gang ba'i sa la ni rgyu /	
yang dang yang du za gcig pa la ni sten /	
bdag nyid skye bo thams cad la ni bsten dgos /	
glo bur du 'ongs pa thams cad mchod pa la ni 'bad dgos la /	
de na yang nga gdon mi za bar ci nus	
kyis sbyin pa gtong ste de la khyod kyis cung	
zad kyang mi 'gyod par bya dgos so //	
de bas na re zhig da dung yang legs par som zhig /	
rgyags byin mas smras pa /	
rje'i sras bdag rngo ci thog gis rje'i sras kyi rjes su sgrub lags so //	
byang chub sems dpas smras pa /	
gal te de lta na dam bcas pa de dag khyod kyis dran par byos shig /	
de nas byang chub sems dpa' pha'i drung du song nas mgo bos phyag byas te /	
yab cig bdag gis byin par glang chen stsal //	
nongs par gang lags sa bdag bzod par gsol //	
bdag ni grong nas dgon par mchis lags kyi //	
mi yi dbang po phyag mdzod stongs ma gyur //	
de nas rgyal po bu dang bral ba'i sdug bsngal gyis dbugs kyis brnangs te /	
skad 'dar 'dar por smras pa /	
bu sbyin pa'i blo bor la 'dug cig /	
byang chub sems dpas smras pa /	
sa ni ri dang bcas par yang //	
gal te ldog par 'gyur gda' yis //	
sa bdag bdag ni sbyin pa las //	
sems ni ldog par mi bgyid do //	
zhes smras nas song ngo //	
de nas bu dang bu mo dang chung ma dang @278a *//	
lhan cig shing rta'i nang du zhugs te /	
grong khyer dam pa de nas byung nas /	
pho brang 'khor gyi mi dang /	
yul mi mya ngan byed pa brgya stong rjes su 'brang bzhin du song ngo //	
de nas mi zhig gis ngu zhing smre sngags 'don pa'i sgra de yang thos /	
skye bo'i tshogs chen po grong khyer gyi sgor byung ba yang mthong nas /	
mi zhig la dris pa /	
kye nang rje skye bo'i tshogs chen po 'di cho nges 'debs pa ci las gyur /	
des smras pa /	
shes ldan ci mi shes sam /	
'di ltar mi yi dbang po nyid kyi sras po mche ba bzang //	
brtan pa'i ngang tshul rab tu sbyin la dga' ba 'di nas spyugs //	
de ni bu dang chung mar bcas te nags mthar chas pa la //	
pho brang 'khor ba rnams 'dus shin tu snying rjes cho nges 'debs //	
de nas byang chub sems dpas grong khyer dam pa	
de nas byung ba'i pho brang 'khor ba rnams la	
ci rigs par mngon du song nas smras pa /	
shes ldan dag slar deng zhig /	
slar deng zhig 'di ltar shin tu yun ring po nas sdug pa dang /	
'grogs pa yang mjug tu gdon mi za bar 'bral ba'i mtha' can du 'gyur te /	
gnyen gyi skye bo dang 'grogs pa ni lam ka'i	
ngal bso ba'i bsti gnas kyi shing dang 'dra bas	
gdon mi za bar sdug pa dang bral bar 'gyur	
ro // ci'i phyir zhe na /	
'jig rten kun na skye bo dbang med de //	
mdza' ba rnams dang 'bral bar 'gyur bsams nas //	
khyed kyis sa steng 'bad pa thams cad kyis //	
zhi phyir blo gros mi g-yo brtan par gyis //	
de nas dpag tshad @278b nyis brgya 'das pa dang /	
byang chub sems dpa' mthong nas bram ze zhig mngon du 'ongs te smras pa /	
kye rgyal rigs gzhon nu bdag ni khyod kyi yon	
tan thos nas 'di nas dpag tshad sum brgya tsam	
gyi yul nas 'dir mchis lags kyis /	
khyod kyi shing rta mchog 'dis bdag ngal ba 'bras bu mchis par bgyi ba'i rigs so //	
de nas rgyags byin ma mi bzod pa skyes te tshig brlang pos bram ze de la smras pa /	
ae ma'o nags na'ang mi dbang sras la slong ba gang //	
bram ze 'di ni shin tu brtse ba med pa'i blo //	
mi dbang sras po mi dbang dpal las nyams gyur pa //	
'di la 'dir ni snying rje ci ga mi skye 'am //	
byang chub sems dpas smras pa /	
khyod kyis bram ze ma spyo zhig /	
de ci'i phyir zhe na /	
rgyags byin gal te nor 'dod len pa 'di dag med gyur na //	
kun sbyin med par mi gang zhig gis sa steng byang chub 'thob //	
sbyin sogs pha rol phyin drug tshul gyis yon tan mchog can gyi //	
byang chub sems dpa' rnams kyis kun mkhyen nyid mchog rtag tu 'thob //	
de nas byang chub sems dpa' mchog tu dpa' bas	
rta dang ldan pa'i shing rta de bram ze de	
la byin nas smras pa /	
bram ze ser sna dri ma sel byed pa //	
shing rta rab tu byin pa 'di yis 'dir //	
bdag ni drang srong che mchog gis bskor ba'i //	
zag med chos kyi shing rta che skor shog /	
de nas thams cad sgrol gyis snying rab tu dga'	
bas shing rta'i mchog de yang bram ze la byin	
nas gzhon nu mdog gnag phrag @279a *//	
pa la khyer /	
rgyags byin mas ni gzhon nu ma dra ba can khyer nas /	
dka' thub kyi nags logs su chas pa dang /	
rim gyis dka' thub kyi nags su phyin to //	
de nas thams cad sgrol dka' thub kyi tshal der	
rang gi snying mgu bar byed pa'i brtul zhugs blangs	
te gnas so // ji tsam na rgyags byin ma	
rtsa ba dang 'bras bu'i phyir dka' thub kyi nags	
nas song ba dang /	
bram ze zhig thams cad sgrol gyi drung du 'ongs nas smras pa /	
rgyal rigs gzhon nu khyod rgyal bar gyur cig /	
bdag cag bkol ba ma mchis pas //	
spa shug lhan cig 'khyam bgyid na //	
de yi don du bus pa gnyis //	
khyod kyis bdag la sbyin pa'i rigs //	
de skad ces smras pa dang /	
de nas byang chub sems dpa' thams cad sgrol /	
bu sdug pa gtong ba la cung zhig sems shing 'dug pa dang /	
de nas bram ze des byang chub sems dpa' thams cad sgrol la smras pa /	
kye rgyal rigs gzhon nu /	
bdag gis khyod thams cad ster ba'o zhes thos na /	
'di ltar khyod la bdag gis bslangs pa de la ci zhig dpyad du yod /	
khyod ni kun ster snying rje yi //	
bdag nyid can dus steng grags //	
ji ltar grags pa de bzhin du //	
khyod kyis rtag tu bya ba'i rigs //	
de skad ces smras pa dang /	
byang chub sems dpa' thams cad sgrol gyis bram ze de la smras pa /	
kye bram ze chen po /	
rang gi srog ni gtong ba la'ang //	
lan 'ga' spyod pa ma myong na //	
rang gi bu ni gtong ba la //	
bdag blo gzhan du 'gyur @279b ci smos //	
bram ze chen po de lta mod kyis /	
bdag gis nags su skyed bskyed pa'i //	
bus pa 'di gnyis yongs spangs na //	
ma dang bral ba'i nyon mongs pa //	
'di dag ji ltar gnas snyam mod //	
gzhon nu shin tu brtse med pas //	
bus pa btang la bdag min zhes //	
kha cig bdag la 'phyar 'ong gis //	
bram ze bdag ni khrid na legs //	
de nas bram ze des thams cad sgrol la smras pa /	
kye rgyal rigs gzhon nu rgyal po chen po'i rigs su skyes pa /	
sa 'di thams cad du yon tan grags pa /	
srog chags thams cad la snying brtse bas 'o byams par zhugs pa /	
sbyin pa dang mchod pa dang /	
bkur stis spos kyi glang po lta bu /	
dge sbyong dang bram ze dang glo bur ba'i skye bo la mchod pa byed pa /	
skye bo bkren pa dang /	
phongs pa dang /	
mgon med pa dang ltogs pa yongs su sdug pa	
thams cad kyi yid la re ba yongs su rdzogs	
par byed pa / mthong na don yod pa khyod kyis bdag 'ongs pa nom pa med pa'am /	
lam gyis dub pa 'bras bu med pa'am /	
mthong na don med pa'am /	
re ba dang yun ring po nas brnag brnag pa'i	
'dod pa 'bras bu med par bya ba gang yin	
pa de ni cha ma yin te /	
khyod kyis med do zhes bya ba'i tshig kho bo'i	
yid la re ba kun tu rtog pa'i rta bstabs	
na / myur du ldog par 'gyur ro //	
de bas na khyod kyis bdag gi yid la re	
ba yongs su rdzogs par byas nas btang ba'i rigs	
so // de ci'i phyir zhe na /	
chu gter gos su gyon zhing bza' mig mtshungs med pa //	
ri bo mchog rgyas nu mar ldan pa'i ro stod can //	
grong khyer grong rdal bcas pa'i sa la btsal byas kyang //	
mche @280a *//	
bzad khyod dang mtshungs par gtong phod yod ma yin //	
de nas byang chub sems dpa' thams cad sgrol gyis	
bram ze'i tshig de thos nas bu la chags pa'i	
slong bas 'di dag sems par byed de /	
gal te re zhig bu gnyis po //	
bram zer byin na bu dang ni //	
bral ba las byung sdug bsngal dag /	
bdag dang rgyags byin gyis 'thob 'gyur //	
'on te 'di la ma byin na //	
brtul zhugs las kyang nyams gyur cing //	
bram ze 'di ni tshi chad de //	
ji ltar 'ongs pa bzhin du 'gro //	
nyis na bu bral nyam thag pa'i //	
mya ngan sa steng bdag gis blang //	
de bzhin ma byas dam bcas pa //	
zhig cing brtul zhugs nyams par gyur //	
de nas byang chub sems dpa' thams cad sgrol gyis	
sdug pa'i bu gnyis nges par btang bar chad nas	
smras pa / kye kho bos /	
dka' spyad brgya yis 'jig rten sdug bsngal gyi //	
rgya mtsho chen po so sor 'jigs byed pa //	
gting mi dpogs par rab tu bying ba dag /	
pha rol bsgral phyir lam gyi zam stegs bca'//	
zla ba dri med nya ba'i bzhin ras can //	
ma zhum kha nas de skad tshig smras nas //	
mchi ma'i rlan chus mig ni gang gyur ba'i //	
byis pa gnyis po bram ze de la byin //	
yang smras pa /	
bu 'di byin pa'i 'bras bu ni //	
rgya chen bdag gis thob gyur nas //	
des ni 'khor ba'i rgya mtsho las //	
'jig rten rnams ni bsgral bar bya //	
byis pa gzhon nu dag byin ma thag tu sa 'di rnam pa drug tu g-yos so //	
de nas g-yos pa des nags de @280b na gnas pa'i dka' thub can rnams sdangs nas /	
phan tshun smras pa /	
sa ni mi bzad g-yos gyur pa //	
'di ni su yi mthu ltas yin //	
gang gi mthu ni 'di 'dra ba //	
shin tu gsal bar shes par bya //	
de na gnas 'jog dang rus gcig pa rgan po	
dka' thub can ltas shes pa la mkhas pa zhig	
yod pa des / drang srong de rnams la don de go bar byas pa /	
gdon mi za bar dka' thub kyi nags na 'dug	
pa'i bu byis pa 'bras bu dang chu 'thung ba	
yid du 'ong ba mig tu sdug par byed pa	
gnyis thams cad sgrol gyis skye bo sdug bsngal gyis	
nyam thag pa / yongs su thar bar bya ba'i phyir btang ste /	
des na sa g-yos par gyur to ////	
'dul ba gzhi /	
bam po brgya pa /	
de nas bus pa gzhon nu de gnyis kyis phas snying nas yongs su btang ba'i blo rigs nas /	
snying rje rje skad du ngu zhing thal mo gnyis sbyar nas /	
thams cad sgrol gyi rkang pa gnyis la gtugs te smras pa /	
yab cig yum ni ma mchis par //	
khyod ni bdag cag stsol bzhed pa //	
re zhig de ni mthong gyur nas //	
de nas bdag cag stsal du gsol //	
de nas byang chub sems dpa' yid la gcags pa'i	
sdug bsngal gyis ngom zum gnag cing mchi ma 'dzag	
bzhin de gnyis la 'khyud nas smras pa /	
bu dag /	
nga yi snying du mi sdug min //	
snying rtse snying rje med min te //	
'jig rten kun la phan pa'i phyir //	
yon tan mthong nas btang ba yin //	
ci nas nga yi byang chub mchog /	
zhi ba rang gis thob nas ni //	
sdug bsngal rgya mtsho la gnas pa'i //	
rten med 'jig rten @281a *//	
rnams bsgral lo //	
de nas byis pa gzhon nu de dag gis phas snying nas yongs su btang ba'i blo rig nas /	
pha'i rkang pa gnyis la phyag 'tshal te thal mo sbyar nas /	
snying rje rje skad dang sma bab pa'i tshig gis dal gyis smras pa /	
gal te khyod kyis thag bkum na //	
ma la bdag cag gnyis kyis 'phrin //	
khyod kyis bzod pa mdzod cig ces //	
yab cig khyod kyis gsung du gsol //	
yab gzhan yang /	
byis par gyur pas bla ma khyod la nongs par bgyis pa gang //	
gal te la lar thugs la mi 'bab tshig 'ga' smras pa'am //	
gus par mnyan pa sa yongs su mnyes pa nyid du ma bgyis pa //	
de ni byis pa'i nongs pa lags zhes bzod pa mdzad du gsol //	
de skad ces smras nas pha la phyag 'tshal te /	
lan gsum du bskor ba byas nas mig mchi mas	
gang bzhin bla ma la smra bar yid la gcags	
pas yang dang yang phyir lta zhing bsti gnas de	
nas byung ste song ngo //	
de nas byang chub sems dpa' byis pa gzhon nu'i	
tshig shin tu snying rjer rung ba de dag gis	
snying blong nas yid kyis byang chub tu smon lam	
btab ste / de dka' thub kyi tshal gyi lo ma'i spyil bur zhugs so //	
byis pa gzhon nu dag dong ma thag tu stong	
gsum gyi stong chen po'i 'jig rten gyi khams 'di	
yang rnam pa drug tu g-yos so //	
lha stong phrag du ma yang bar snang la ca co dang /	
gzha'i sgra 'byin cing /	
ae ma'o rab sbyin bdag nyid che //	
byis pa 'di gnyis btang nas kyang //	
@281b gang gi yid ni 'gyur med pa //	
de ni nges pa rmad cig go /	
de nas rgyags byin ma rtsa ba dang 'bras bu rnams khyer te /	
bsti gnas logs su chas chas pa las /	
sa che thang du g-yos pa des /	
myur ba kho nar bsti gnas de nyid du song ba dang /	
lha gzhan zhig gis rgyags byin mas byang chub sems	
dpa' sems can thams cad thar bar bya bar brtson	
par byas pa'i sbyin pa'i pha rol tu phyin pa'i	
bar chad byed par 'gyur du 'ong ngo snyam nas	
seng ge mo zhig gi gzugs su bsgyur te /	
lam bkag nas 'dug pa dang /	
rgyags byin mas ri dvags kyi rgyal po'i chung ma de la smras pa /	
ri dvags rgyal po'i chung ma sgeg sgeg ma //	
kho mo'i lam 'di bkag nas ci ste 'dug /	
ji ltar bdag ni mi 'phyo nges gyur na //	
lam las gzur te myur du 'gro bar gyis //	
gzhan yang /	
khyod kyang ri dvags rgyal po'i chung ma la //	
bdag kyang mi yi dbang po seng ge yi //	
btsun mo yin pas chos kyi spun gyur gyis //	
ri dvags rgyal mos bdag gi lam phye zhig /	
de skad ces smras pa dang /	
lha seng ge mo'i gzugs su bsgyur ba de yang	
lam de nas logs shig tu song ngo; ;de nas	
rgyags byin mas bkra mi shis pa'i ltas dag mthong	
nas / yud tsam zhig bsams pa /	
ji ltar bar snang la dud mo'i sgra grags pa dang /	
ji ltar yang tshal na gnas pa'i 'byung po rnams	
mya ngan byed pa'i sgra grags pa las na gdon	
mi za bar bsti gnas su ma legs pa zhig	
byung bar gyur to snyam nas smras pa /	
ji ltar bdag mig 'gul ba dang //	
ji ltar bya skad 'byin pa dang //	
ji ltar bdag ni @282a *//	
dogs pa las //	
bus pa de gnyis btang bar des //	
ji ltar sa 'di g-yos pa dang //	
bdag gi snying ni 'dar ba dang //	
ji ltar lus kyang rmya ba las //	
bus pa de gnyis btang bar nges //	
zhes de lta bu'i mi legs pa brgya stong dag	
sems shing bsti gnas su song nas bsti gnas su	
zhugs te / mi dga' bzhin du bltas na /	
bu de gnyis ma mthong nas /	
de nas rmongs shing snying 'dar bas /	
bsti gnas kyi gzhi de'i rjes bzhin du sems te /	
phyogs 'di na ni gzhon nu mdog nag sring mo	
dang lhan cig ri dvags kyi phru gu dang lhan	
cig rtag tu rtse rtse /	
'di ni de gnyis kyis sa rdul las byas pa'i khyim yin /	
'di ni de gnyis kyi rtsed mo'i cha byad yin na /	
de gnyis ni mi snang na gal te zhig na	
bdag gis ma mthong gi lo ma'i spyil bur zhugs	
nas nyal lta srid dam snyam du de ltar snying	
la re zhing bu mthong bar 'dod pas rtsa ba	
dang 'bras bu phyogs gcig tu bzhag nas mig mchi	
mas gang bzhin du khyim thab kyi rkang pa gnyis	
la gtugs te smras pa /	
rje'i sras khye'u dang bu mo gnyis gang du mchis /	
thams cad sgrol gyis smras pa /	
kho bo'i drung du bram ze zhig /	
re bas yang dag 'ongs par gyur //	
bus pa de gnyis de la byin //	
de la rjes su yi rang gyis //	
de skad ces smras pa dang /	
rgyags byin ma ri dvags mo mda' dug can gyis phog pa bzhin du sa la 'gyel nas /	
nya chu'i gnas nas phyung ba bzhin @282b du 'gre ldog par byed /	
khrung khrung bu stor ba bzhin du ni snying rje rje skad du du /	
ba be'u shi ba bzhin du ni 'bab sgro sna tshogs 'don cing smras pa /	
padma gzhon nu lta bu'i byad bzhin can //	
lag pa padma'i 'dab ltar gzhon sha can //	
bdag gi bu gnyis sdug bsngal ma myong ba //	
'gro ba gang du song nas sdug bsngal gyur //	
ri dvags bu ltar drang zhing ri dvags mig /	
ri dvags lhan cig bsti gnas dga' dga' na //	
de ring bdag gis bu gnyis ji lta bur //	
gzhan gyi dbang gis dong zhing sdug bsngal gyur //	
mig ni mchims gang ba'i mig gis ni //	
snying rjes du bas shin tu sdug bsngal ba //	
de ring bdag gis legs par ma mthong bas //	
skye bo bkren pa'i nang na sdug pas 'tsho //	
de gnyis bdag gi pang na bskyed bskyed pa //	
zas su rtsa ba me tog 'bras bu za //	
bzod dang gnas pas bla ma rtag dga' ba /	
bdag gi bu gnyis shin tu sdug bsngal lo //	
de gnyis ma dang nye du bral ba dang //	
rtsa lag rnams kyis gzu lums spangs pa las //	
skye bo sdig can ngan dang phrad gyur nas //	
bdag gi bu gnyis shin tu sdug bsngal lo //	
skom zhing bkres pas bdag nyid rtag gdungs na //	
de gnyis su yi dbang gis 'gro bar 'gyur //	
bran du gyur pas gdon mi za bar ni //	
de gnyis nyam thag sdug bsngal yongs su gzir //	
bdag gis nges par tshe rabs gzhan dag tu //	
srog chags sdug pa brgya dag phral ba yi //	
sdig las shin tu mi bzad 'dir byas pa //	
des na ba be'u med bzhin cho @283a *//	
nges 'debs //	
bden tshig gang gis bdag ni rtag tu yang //	
sems can kun la yid ni mnyam gyur pa //	
bden tshig des ni bdag gi bu gnyis po //	
bran du gyur pa las ni thar bar shog /	
de nas rgyags sbyin mas bus pa gzhon nu de	
dag gis bskyed cing bsrungs ba'i shing gang yin pa	
de dag lo ma thib be 'dug par mthong nas	
/ snying du sdug pas 'khyud de smras pa /	
bus pas ril ba chung du'i chus bcus te //	
lo ma rnams las chu thigs 'dzag pa yi //	
ljon shing rnams ni sems dang bcas pa bzhin //	
bus pa nu zho ma blud lta bur ngu //	
yang bus pa gzhon nu de gnyis dang rtse rtse	
ba'i ri dvags kyi phru gu bsti gnas na 'dug	
pa rnams mthong nas mi dga' ste /	
snying rje rje skad kyi tshig gis dal bus smras pa /	
de yi ne'u zla mthong bar 'dod pa gang //	
gnas su sa tshugs mtshon cing tshol byed pa //	
ri dvags phru gu rgyu ba 'di dag kyang //	
bdag gi sdug bsngal mi chung gzhan yin no //	
de nas bus pa gzhon nu de dag lam gang nas dong ba'i lam der rjes bcad pa dang /	
bus pa gzhon nu de gnyis rjes drang por ma byung gi gya gyus gang bar mthong nas /	
lhag par yang sdug bsngal gyis gdungs nas smras pa /	
ji ltar then po'i rjes byung dang //	
la lar myur du song ba las //	
brdegs te khrid par gdon mi za //	
kye ma bram ze brtse med mchog /	
mgul ni dbugs kyis brdzangs shing skad kyang 'dzer //	
ma mchu mdzes pa 'dar zhing bdag gi bu //	
ri dvags bzhin du mig kyang @283b rig rig ste //	
rkang pa 'jam pos ji ltar song zhig gu /	
de nas byang chub sems dpas de ltar smre sngags 'don pa'i bdag nyid de mthong nas /	
mi rtag pa nyid dang ldan pa'i tshig de dang	
de dag gis rnam grangs mang por go bar byas	
nas smras pa / kho bos bu gnyis grags pa yis //	
btang ba ma yin sdang ba min //	
sems can kun la phan don du //	
btang bar rab dka' bu de btang //	
mchog tu btang dka' bdag nyid dang //	
bu dang chung ma rnams btang nas //	
sems dpa' chen pos tshul bzhin du //	
byang chub mchog ni 'thob par 'gyur //	
rgyags sbyin bdag gis gtong ba la brten btang dka' ba'i //	
bus pa de gnyis 'jig rten thar pa'i don du btang //	
bdag dang chung ma gzhon nu nor yang gtang bya ste //	
kun la thams cad gtong ba'i blo gros nga la yod //	
de nas rgyags sbyin mas sems brtan te /	
byang chub sems dpa' la smras pa /	
khyod la bar chad mi bgyid kyis //	
khyod blo gzhan du ma 'gyur cig /	
gal te bdag kyang stsol bzhed na //	
dogs pa ma mdzad bdag stsol cig /	
gzhan yang /	
dpa' bo gang phyir nyid kyi mi //	
sdug pas chags pa gtang ba yi //	
don de myur du thob nas ni //	
srid las 'gro ba bsgral bar mdzod //	
de nas lha rnams kyi dbang po brgya byin gyis byang chub sems dpa' dang /	
rgyags byin ma brtson 'grus shin tu rmad du byung ba dang /	
shin tu bya dka' bar rig nas /	
sum cu rtsa gsum pa'i tshogs kyis yongs su bskor te /	
steng gi @284a *//	
nam mkha' las bsti gnas der lhags nas /	
snang ba rgya chen pos nags de gsal bar byas te /	
nam mkha' la 'dug bzhin du byang chub sems dpa' la smras pa /	
'di ltar 'jig rten rmongs pa blo ngan gzhung gis bcings pa'i blo gros can //	
longs spyod la chags snying gi zhags pa bu yis bcings pa'i nang na yang //	
khyab bdag khyod cig chags pa med pas dga' ba skyed pa'i bu gtong bas //	
nges par go 'phang bde dang zhi ba dri med dka' ba med pa 'thob //	
de skad ces byang chub sems dpa' spro ba bskyed	
nas lha rnams kyi dbang po brgya byin gyis bsams	
pa / 'di gcig pu g-yog dang bral na nyon mongs par 'gyur gyis /	
ma la bdag gi rgyags byin ma blang ngo snyam	
nas de nas bram ze'i cha byad du bsgyur te	
/ byang chub sems dpa'i drung du song nas /	
yang byang chub sems dpa' la smras pa /	
yan lag kun bzang khyim thab las //	
'phyo ba med cing snying nye ba //	
rigs na bsngags pa'i sring mo 'di; ;bdag la bran mo'i don du stsol //	
de nas rgyags byin ma mi bzod pa skyes nas /	
bram ze la smras pa /	
ngo tsha med cing brkam pa khyod //	
'di ni bram ze'i tha shal te //	
khyod lta 'byon ma mi byed cing //	
dam chos dga' bar 'dod dam //	
de nas byang chub sems dpa' thams cad sgrol snying rje dang ldan pa'i snying gis /	
rgyags byin ma la brtag par brtsams pa dang /	
@284b de nas rgyags byin mas byang chub sems dpa' la smras pa /	
bdag ni bdag la g-yar ngan med //	
de bzhin bdag la lta ma lags //	
gcig pu ji ltar bzhugs 'gyur zhes //	
de ltar khyod slad g-yar ngan bgyid //	
de nas byang chub sems dpas rgyags byin ma la smras pa /	
go 'phang mi bzad mya ngan med pa tshol bdag la //	
sa steng 'dir ni rgyags byin mya ngan bya mi dgos //	
khyod ni mya ngan med par bram ze 'di rjes 'brengs //	
bdag ni ri dvags mchi ba bzhin du bsti gnas 'then //	
de skad ces smras nas dga' ba dang mgu ba dang /	
yid rab tu dga' bas bsams pa /	
sbyin pa 'di ni nags tshal 'dir //	
bdag gi sbyin pa tha ma yin //	
rgyags byin 'di yang yongs btang nas //	
yongs su gzung ba med par 'gyur //	
snyam du rig nas rgyags byin ma lag pa nas bzung ste; bram ze de la smras pa /	
bdag gis mchis brang sdug pa 'di //	
snying nas snying nye bsgo ba nyan //	
ya rabs tshul can snyan par smra //	
bram ze'i mchog khyod bzhes su gsol //	
de nas mche ba bzang po yis //	
chung ma byang chub 'dod phyir btang //	
chu la gru ni ji lta bar //	
sa ni mtha' dag rnam drug g-yos //	
de nas rgyags byin ma bram ze'i dbang du gyur te /	
khyo dang bu dang bu mo dang bral ba'i sdug	
bsngal gyis nyam thag nas dbugs brdzangs pas mgul sgra	
ngar ngar por 'gag bzhin 'di skad ces smras so	
// bdag gis tshe rabs snga ma la //	
ci 'dra ba yi @285a *//	
las ngan byas //	
des na ba be'u shi ba bzhin //	
skye bo med pa'i nags na ngu //	
de nas lha rnams kyi dbang po brgya byin gyis	
bram ze'i cha byad mi snang bar byas te; rang	
bzhin gyi cha byad du gnas nas rgyags byin ma	
la smras pa / bskal bzang bdag ni bram ze ma yin mi yang ma yin gyi //	
bdag ni lha yi dbang po brgya byin lha min 'joms byed de //	
khyod kyi 'dul ba mchog tu gyur pa 'di yis bdag mgu yis //	
bdag las dam pa gang zhig 'dod pa de 'dir smra bar gyis //	
de nas de'i tshig gis rgyags byin ma yid bde ba skyes nas /	
brgya byin la phyag 'tshal nas smras pa /	
spyan stong ldan pa bdag gi bu //	
bran gyur pa las thar mdzad cing //	
mes po'i drung du phyin par yang //	
sum cu rtsa gsum bdag pos mdzod //	
de skad ces smras nas /	
yang dbang po chen po bsti gnas su zhugs nas /	
byang chub sems dpa'i drung du song ste /	
rgyags byin ma lag pa g-yon pas bzung nas /	
byang chub sems dpa' la smras pa /	
bdag gis khyod la rgyags byin 'di //	
g-yog gi phyir ni sbyin par byas //	
khyod kyis su la'ang ma sbyin cig /	
bzhag pa byin na smad par 'gyur //	
de nas lha rnams kyi dbang po brgya byin gyis	
bram ze khye'u dang bu mo khyer ba de ji	
ltar grong khyer gzhan yin no snyam nas /	
grong khyer de nyid du song ste /	
bus pa gzhon nu de dag btsong bar brtsams pa de lta bu rmongs par byas so //	
ji tsam na blon po @285b rnams kyis mthong nas rgyal po la smras pa /	
lha /	
khyod kyi dpon po mdog gnag dang //	
dra ba can dang de gnyis ni //	
bram ze shin tu ma rungs pa //	
grong khyer mchog 'dir 'tshong zhing mchis //	
de skad thos nas rgyal po de sems mi dga' nas smras pa /	
gzhon nu gnyis myur du ston cig /	
blon po rnams kyis skad phyung ba dang /	
grong khyer ba rnams myur du rgyal po'i mdun du	
nye bar lhags nas; ;ji tsam na blon po gzhan	
zhig gis rgyal po'i drung du khrid pa dang /	
mi yi dbang po mngon phyogs khrid pa'i tsha bo gos med cing //	
lus rbeg dri ma can gyi lus de de yis mthong nas ni //	
mod la seng ge'i khri las sa yi steng du lhung gyur te //	
pho brang 'khor mi blon tshogs bud med dag kyang du bar gyur //	
de nas rgyal pos blon po rnams la smras pa //	
gang zhig nags na gnas na yang; ;sbyin pa mngon par dga' ba'i yid //	
mig bzang de ni myur du 'dir //	
chung ma dang bcas dgug par gyis //	
de nas lha rnams kyi dbang po brgya byin gyis	
byang chub sems dpa' la phyag byas nas rang gi	
gnas su song ngo //	
phyi zhig na rgyal po thams cad kyi bshes gnyen 'das pa dang /	
bram ze de dang blon po dang /	
grong mi rnams dang lhan cig tu bsti gnas der song nas /	
byang chub sems dpa' la gsol ba btab ste /	
rang gi grong khyer du bos nas rgyal por bcug go /	
de nas rgyal po thams cad sgrol thams cad gtong zhes bya bar gyur to //	
des dge slong dang bram ze @286a *//	
dang /	
bkren pa dang /	
phongs pa dang /	
mdza' bo dang /	
nye du dang /	
gnyen bshes dang /	
zho shas 'tsho ba rnams la sbyin pa rnam pa du ma dag byin nas /	
tshigs su bcad de smras pa /	
byang chub don du gnyer ba yis //	
rgyal rigs bram ze rje'u rigs dang //	
dmangs rigs rdol pa g-yung po la'ang //	
'jigs pa med par sbyin pa btang //	
gser dang dngul dang ba lang dang //	
rta dang nor bu'i rna rgyan dang //	
de bzhin las dag byed pa'i bran //	
tshul khrims phun sum tshogs la sbyin //	
chags pa med pa'i sems kyis ni //	
bu dang bu mo yongs btang bas //	
'jig rten 'di dang pha rol tu //	
mi yis dag pa thob par 'gyur //	
gang gi tshe rgyal po thams cad kyi bshes gnyen gyis /	
thams cad sgrol gyi ched du bram ze dzu dzu ka la nor mang po byin pa de'i tshe /	
de 'byor pa rgya chen por gyur pa dang /	
de la snying du sdug pa dang /	
rtsa lag dang /	
grogs po dag 'ongs nas smras pa /	
khyod kyi 'byor pa dang dpal dang skal ba phun	
sum tshogs pa gang yin pa ci yang rung de	
dag thams cad ni gzhon nu thams cad sgrol de	
la brten te yin no //	
des smras pa /	
gzhon nu thams cad sgrol gyis kho bo la ci zhig byas /	
rigs mchog gi nang du skyes pas kho bo 'jig rten gyi yon gnas su gyur te /	
des na kho bo skal pa dang ldan par gyur to //	
bcom ldan 'das kyis bka' stsal pa /	
dge slong dag ji snyam du @286b sems /	
de'i tshe de'i dus kyi gzhon nu thams cad sgrol gang yin pa de ni nga yin no //	
de'i tshe de'i dus kyi dzu dzu ka gang yin pa de ni lhas byin 'di nyid yin te /	
de na yang 'di byas pa mi gzo ba dang /	
byas pa mi tshor ba yin no //	
da ltar yang 'di byas pa mi gzo ba dang /	
byas pa mi tshor ba yin no //	
de lta bas na dge slong dag 'di ltar bslab par bya ste /	
byas pa gzo ba dang byas pa tshor bar bya ste /	
cung zad byas pa yang chud mi gzan par bya na /	
mang po la lta smos kyang ci dgos te /	
dge slong dag khyed kyis de ltar bslab par bya'o //	
sangs rgyas bcom ldan 'das rgyal po'i khab 'od ma'i	
tshal bya ka lan da ka gnas pa na bzhugs	
so // de'i tshe yul tsam pa na khyim bdag	
gru 'dzin zhes bya ba phyug cing nor mang ba	
longs spyod che ba yongs su gzung ba yangs shing	
rgya che ba rnam thos kyi bu'i nor dang ldan	
pa rnam thos kyi bu la nor gyis 'gran pa	
so // zhig gnas te / des rigs mnyam pa las chung ma blangs nas /	
de de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa las /	
dus gzhan zhig na chung ma sems can dang ldan par gyur to //	
'di ltar de'i mngal yongs su smin par bya ba'i phyir /	
de yid du mi 'ong ba'i sgra cung zad kyang ma thos shing /	
grang ba na grang ba'i yo byad dang /	
dro ba na dro ba'i yo byad dang /	
sman pas bcas pa'i kha zas ha cang yang kha ba ma yin pa dang /	
ha cang @287a *//	
skyur ba ma yin pa dang /	
ha cang lan tshva che ba ma yin pa dang /	
ha cang mngar ba ma yin pa dang /	
ha cang tsha ba ma yin pa dang /	
ha cang bska ba ma yin pa ste /	
de ltar kha ba dang skyur ba dang /	
lan tshva dang /	
mngar ba dang /	
tsha ba dang /	
bska ba spangs pa'i kha zas kyi bsnyen bkur byed cing do shal dang /	
se mo dos lus brgyan nas /	
lha'i bu mo dga' tshal na rgyu ba bzhin du khri'u nas khri'u dang khri nas khrir rgyu ste /	
'og gis gzhi la mi 'bab bo //	
de'i tshe khyim bdag gru 'dzin dgos pa 'ga' zhig la rgyal po'i khab tu song ngo //	
de yang zla ba dgu 'am /	
bcu lon te /	
rgyu skar gro bzhin la bab pa na /	
khye'u gzugs bzang po blta na sdug pa mdzes pa	
de'i rkang pa'i mthil gnyis la spu gser gyi kha	
dog 'dra ba sor bzhi tsam skyes pa zhig btsas	
so // btsas nas ji tsam na khyim bdag gru	
'dzin gyi mi zhig rings pa rings par rgyal po'i	
khab tu song nas khyim bdag gru 'dzin la smras	
so // pa / khyim bdag dgyes pa skyed cig /	
khyod kyi khye'u zhig bcas so //	
de dga' ba dang yid bde ba skyes nas smras pa /	
kye nang rje khyod ci zhig smra /	
des smras pa /	
khyim bdag khyod kyi khye'u zhig btsas so //	
de dga' ba dang /	
yid bde ba skyes nas yang dris pa /	
kye nang rje ci zhig smra /	
des smras pa /	
khyim bdag khyod kyi khye'u zhig btsas so //	
yang dris pa /	
kye nang rje ci zhig smra /	
de nas mi de 'di snyam du sems te /	
ci khyim bdag @287b 'di yang nas yang du 'dri	
ba bdag la kyal ba smra bar mi 'dod grang	
snyam du bsams nas cang mi smra bar 'dug go	
/ khyim bdag gis smras pa /	
kye nang rje khyod kyis nyes te gal te khyod kyis lan brgyar smras par gyur na yang /	
ngas kyang khyod kyi kha gser gyis lan brgya bkang bar 'gyur ba zhig /	
de nas khyim bdag gru 'dzin gyis mi de'i kha gser gyis lan gsum bkang nas /	
dkor ba la khye'u dkan dbab pa'i rin gser bye ba nyi shu byin cig ces spring ngo //	
khyim bdag gru 'dzin dga' ba dang /	
yid bde bas rgyal po'i drung du song nas lha bdag gi khye'u zhig btsas so //	
rgyal pos smras pa /	
legs so //	
ngas de la tsam pa gzhi dang bcas pa dang /	
glang po che bdun gyi tshogs sbyin no //	
khyim bdag gru 'dzin gyis rgyal po gzugs can snying po la bltas te /	
tsam bar 'ongs nas /	
de nas khyim bdag gi gnyen rnams kyis nyi ma	
bdun gsum nyi shu rtsa gcig tu btsas pa'i btsas	
ston rgya cher byas nas /	
khye'u yi ming cir gdags zhes ming 'dogs par byed do //	
gzhan dag gis smras pa /	
khye'u 'di rgyu skar gro bzhin la btsas la /	
'di btsas pa na phas kyang dkan dbab pa'i rin	
du gser bye ba nyi shu byin pas de bas	
na khye'u yi ming gro bzhin skyes bye ba nyi	
shu pa zhes bya bar gdags so //	
de'i ming gro bzhin skyes bye ba nyi shu pa zhes bya bar btags te /	
khye'u gro bzhin skyes bye ba nyi shu pa ma ma brgyad la rjes su gtad de /	
pang na 'tsho ba'i ma ma gnyis dang /	
nu ma snun pa'i ma ma gnyis dang /	
dri ma 'phyi ba'i @288a *//	
ma ma gnyis dang /	
rtsed grogs byed pa'i ma ma gnyis te /	
de ma ma brgyad po dag gis 'o ma dang	
zho dang mar dang zhun mar gyi snying khu dang	
/ gzhan yang yo byad kyi bye brag gtso bo gtso bo dag gis skyed par byed /	
sring par byed cing rdzing na gnas pa'i padma bzhin myur du skyed par byed de /	
de gang gi tshe chen por gyur pa de'i tshe /	
yi ge dang grangs dang /	
rtsis dang lag rtsis dang /	
dbyung ba dang /	
gzhug pa dang gzhag pa la nye bar zhugs shing /	
brtag pa brgyad po gzhi brtag pa dang /	
gos brtag pa dang /	
rin po che brtag pa dang /	
shing brtag pa dang /	
glang po che brtag pa dang /	
rta brtag pa dang /	
gzhon nu brtag pa dang /	
gzhon nu ma brtag pa dang /	
'byed pa dang /	
klog pa la mkhas pa dang /	
g-yer por gyur to //	
de bsod nams kyis skal ba chen po dang ldan	
pa yin no zhes rigs mnyam pa mang pos thos	
nas / bu sring dag byin no //	
de'i phas 'dug pa'i khang pa gsum po dgun gyi dang /	
dpyid kyi dang /	
dbyar gyi rtsig tu bcug ste /	
chung ma gsum po chen ma dang bar ma dang	
chun ma bzhag nas de steng gi khang bzang gi	
gzhir song ste skyes pa med pa na rtse bar	
byed / dga' bar byed /	
dga' mgur spyod par byed do //	
de nyi ma re re zhing lnga brgya'i ston mo snod nas 'tshed cing sbyor ro //	
lhas byin gyis gzhon nu ma skyes dgra la sbad pa /	
gzhon nu rgyal po thams cad ni gang gi tshe /	
skra skya bo skyes par gyur pa de'i tshe /	
gzhon nu'i thu bo shos rgyal @288b srid kyi dbang phyug la bzhag nas rab tu 'byung na /	
khyod kyi yab ni skra kha dog rnam pa gsum	
pa'i mthar phyin na 'on kyang 'dod pa rnams la	
zhen bzhin te / nye bar zhi bar mi 'gro'o //	
ma skyes dgras smras pa /	
de nyid kyis shes mod /	
de la ci byar yod /	
lhas byin gyis smras pa /	
pha rol gnon pa gyis shig /	
'dod pa don du gnyer ba rnams ni mi byed	
pa ci yang med pas ji tsam na rgyal po	
gzugs can snying po bcom ldan 'das mar gsol nas	
/ 'jams gsol bar bzhed pa'i 'jams kyi zhal ta byas te /	
'od ma'i chal du song ba ma skyes dgras mthong nas /	
des rdo rje rtse gcig pa zhig 'phangs pa dang /	
rgyal po sgra la mkhas pa yin pas /	
des g-yon phyogs su thug pa'i rdze'u chags par gyur nas /	
de nyid nas slar log go /	
sangs rgyas bcom ldan 'das rnams ni 'di lta bu mi mkhyen pa'am /	
mi gzigs pa'am /	
thugs su ma chud pa'am /	
rnam par mi mkhyen pa cung zad kyang mi mnga' bas /	
de nas bcom ldan 'das kyis tshe dang ldan pa	
mo'u dgal gyi bu chen po la bka' stsal pa	
/ mo'u dgal gyi bu ma skyes dgra mi dge ba'i bshes gnyen lhas byin gyis zin pas /	
de bzhin gshegs pa'i bsod snyoms ma rung bar byas kyis /	
tsam par gru 'dzin gyi bu'i drung du song la /	
bsod snyoms khyer te shog cig /	
btsun pa bka' bzhin 'tshal zhes tshe dang ldan pa	
mo'u dgal gyi bu chen pos bcom ldan 'das las	
mnyan nas ji ltar sems mnyam par bzhag na mi	
snang bar gyur te /	
tsam par phyin pa de lta @289a *//	
bu'i ting nge 'dzin la snyoms par zhugs so //	
gro bzhin skyes bye ba nyi shu pa nyi ma	
la dad pas de nyi ma re re zhing nang	
par sngar langs te /	
nyi ma la phyag byed pa na /	
tshe dang ldan pa mo'u dgal gyi bu chen po'i	
rdzu 'phrul gyis nyi ma'i dkyil 'khor brtol nas babs	
pa / tshe dang ldan pa gro bzhin skyes bye ba nyi shu pas mthong ngo //	
mthong nas kyang bdag gis mngon sum kho nar nyi ma nyid kyi gzugs mthong ngo snyam nas /	
mchog tu ngo mtshar skyes so //	
mthong nas kyang tshigs su bcad pas smras pa /	
nyi ma brtol nas sa steng mngon phyogs myur nyid du //	
bdag gis gnas su byon pa 'di ko su zhig lags //	
'di ci nyi ma'am nor sbyin zla ba'am brgya byin nam //	
'on te lha yi bdag po mod la gshegs zhig gu /	
tshe dang ldan pa mo'u dgal gyi bu chen po'i	
sems kyis kyang de'i bsam pa shes nas kyang tshigs	
su bcad de smras pa /	
kho bo 'od zer stong gi 'od 'bar nyi ma ma yin rgyu skar bdag po min //	
kho bo rnam thos ma yin mchog ldan ma yin legs pa'i brtul zhugs dbang phyug min //	
kho bo thugs zhi gzi brjid kyis 'bar sangs rgyas sras po yin par shes par byos //	
kho bo thub la bsod snyoms dgos nas bslang ba'i phyir ni khyod kyi drung du 'ongs //	
gro bzhin skyes kyis smras pa /	
ci shes ldan nyid thub pa yin nam /	
des tshigs su bcad de smras pa /	
ji ltar gser gyi ri bo lhun po'i zlar ni yungs kar khyer te 'ong ba @289b dang //	
ji ltar nyi ma'i zlar ni sa steng srog chags srin bu me khyer 'jal ba dang //	
rin chen gyis phyug rgya mtsho'i zlar ni 'di ni gnag gi rmig rjes sgrun pa ltar //	
de bzhin mi mchog bla ma sangs rgyas la ltos ston pa'i sras bdag rig par gyis //	
gro bzhin skyes kyis smras pa /	
rjes su dpag pa 'di yis na //	
bdag gis khyod kyi 'dren pa ni //	
ji ltar dka' thub rab che ba //	
gsal bar rab tu rtogs lags so /	
dgos pa ci la byon bka' stsol cig /	
bcom ldan 'das kyi bsod snyoms phul cig /	
bcom ldan 'das de su yin /	
khyim bdag gi bu /	
dge sbyong go'u ta ma sh'akya'i sras sh'akya'i rigs las	
skra dang kha sbu bregs te gos ngur smrig bgos	
nas dad pa yang dag pa kho nas khyim nas	
khyim med par rab tu byung ste /	
de bla na med pa yang dag par rdzogs pa'i	
byang chub mngon par rdzogs par sangs rgyas pa zhig	
yod do // khyim bdag gi bu /	
de ni sangs rgyas zhes bya'o //	
des sangs rgyas zhes bya ba'i sgra sngon ma thos	
pa thos nas ba spu'i khung thams cad g-yos shing	
mngon par dad pa des snod du btsos pa lnga	
brgya po de nyid che dang ldan pa mo'u dgal	
gyi bu chen po la phul lo //	
de nas tshe dang ldan pa mo'u dgal gyi bu chen pos de las bsod snyoms blangs nas /	
ji ltar sems mnyam par bzhag na tsam pa nas mi snang bar gyur te //	
rgyal po'i khab 'od ma'i tshal bya ka lan da	
ka gnas par phyin pa de lta bu'i ting nge	
'dzin la snyoms par zhugs nas /	
des @290a *//	
bcom ldan 'das la bsod snyoms phul te bcom ldan	
'das kyis gsol bar brtsams pa na ma ga dha'i	
rgyal po bzo sbyangs gzugs can snying pos snod nas	
btsos pa phyi ma shos khyer te /	
bcom ldan 'das kyi spyan sngar song ba dang /	
ji tsam na 'od ma'i tshal thams cad kha zas	
kyi dri zhim po rnam pa sna tshogs kyis khyab	
par mthong nas / des bsams pa /	
gdon mi za bar lha rnams kyi dbang po brgya byin nam /	
lha gzhan dag gis bcom ldan 'das la bsod snyoms phul te /	
'di ltar 'od ma'i tshal 'di kha zas kyi dri	
zhim po rnam pa sna tshogs kyis khyab par gyur	
to snyam du bsams nas /	
bcom ldan 'das la 'di skad ces gsol to //	
btsun pa bcom ldan 'das la lha rnams kyi dbang po brgya byin nam /	
lha gzhan dag gis bsod snyoms phul ba'am ci lags na /	
'di ltar 'od ma'i tshal 'di zhal zas kyi dri bda' ba sna tshogs kyis khyab par gyur lags /	
bcom ldan 'das kyis bka' stsal pa /	
rgyal po chen po lha rnams kyi dbang po brgya byin gyis kyang ma yin la /	
lha gzhan rnams kyis kyang ma phul te /	
de lta mod kyi khyod nyid kyi yul tsam pa	
na gru 'dzin gyi bu nyi ma re re lnga	
brgya'i ston mo snod nas 'tshod cing sbyor ba yod	
de / de nas dge slong mo'u dgal gyis bus blangs so //	
bcom ldan 'das de'i bsngags pa gsungs par @290b brtsams pa thos nas /	
de yang mthong bar 'dod pa skyes pa dang /	
bcom ldan 'das kyis thugs kyis de'i bsam pa mkhyen nas bka' stsal pa /	
rgyal po chen po sems can de ni bsod nams	
kyi skal pa chen po dang ldan pa yin pas	
/ khyod bsod nams yongs su zad par 'gyur du 'ong gis /	
de la bka' ma stsol cig /	
de lta mod kyi rgyal po chen po lhung bzed kyi lhag ma la longs spyod cig /	
des gsol pa /	
btsun pa bdag rgyal po rgyal rigs spyi bo nas dbang bskur ba lags te /	
sngon ni su'i lhung bzed kyi lhag ma yang ma	
'tshal lags mod kyi bcom ldan 'das ni chos nyid	
kyis bdag gi yab lags pas /	
gal te bcom ldan 'das kyis bka' stsal na /	
longs spyad par bgyi'o zhes des longs spyad par brtsams so //	
bcom ldan 'das kyis bka' stsal pa /	
rgyal po chen po khyod kyis sngon lan 'ga' yang	
bza' ba dang btung ba 'di 'dra ba ni longs	
spyad par yod dam /	
rgyal pos gsol pa /	
btsun pa bdag rgyal po'i rgyud du btsas /	
rgyal po'i rgyud las chen por gyur cing rgyal por	
gyur kyang g-yar zas dang btung ba 'di 'dra ba	
ni sngon lan 'ga' yang myong bar ma 'tshal lags	
so // rgyal po chen po sems can skal pa	
chen po de ni 'di ltar 'di 'dra ba'i bza'	
so // ba dang / btung ba la longs spyod do //	
de nas ma ga dha'i rgyal po bzo sbyangs gzugs can snying pos /	
bcom ldan 'das kyi zhabs gnyis la mgo bos phyag 'tshal te /	
bcom ldan 'das kyi @291a *//	
spyan snga nas song nas /	
des blon po rnams la bsgo ba /	
shes ldan dag yul tsam par 'dong gis /	
dpung gi tshogs yan lag bzhi pa go skon cig /	
ci'i slad du lags /	
gru 'dzin gyi bu blta'o //	
lha'i yul na de mchis pas 'di nyid du dgug tu gsol /	
de ni sems can bsod nams kyi skal pa chen	
po dang ldan pa yin pas de la bka' mi	
stsol to // lha ji ltar bka' ma stsal kyang bdag gis mchis par 'gyur ba de ltar bgyi'o //	
de bzhin du gyis shig /	
de rnams kyis tsam par yi ge spring ba /	
shes ldan dag rgyal po gshegs par 'gyur gyis grong khyer byi dor gyis shig /	
rtsva dang chas dag sta gon gyis shig ces spring ba de rnams kyis thos nas /	
shin tu dga' bar gyur pa dang /	
yang yi ge spring ba /	
shes ldan dag rgyal po ni mi gshegs mod kyi	
gzhon nu gshegs par 'gyur ro zhes spring ba dang	
/ de rnams skrag ste gzhon nu gtum po lan	
'ga' zhig 'ongs na yang gnod par 'gyur snyam mo	
/ // yang spring ba /	
rgyal po yang mi gshegs gzhon nu yang mi gshegs te /	
de lta mod kyi khyed kyis gangg'a ji ltar rgyun	
las bzlog phyogs su 'bab pa de ltar gags rtsigs	
shig ces spring ba thos nas tsam pa na gnas	
pa'i grong mi rnams 'dus nas /	
shes ldan dag gdon mi za bar rgyal po ni	
bdag cag la chad pas bcad par bzhed pas @291b	
de na yi ge 'di skad spring mod ces /	
de rnams kyis blon po rnams la don de spring ba dang /	
de rnams kyis bklags te /	
yang drang por spring ba /	
shes ldan dag 'di ni bden pa yin te /	
rgyal po dang gzhon nu yang mi gshegs la gangg'a'i	
gags brtsigs pa yang dgos pa cung zad kyang med	
do // de lta mod kyi lha ni gru 'dzin	
gyi bu blta bar bzhed do zhes spring pa dang	
do // / de rnams kyis nyan rna ba'i mi zhig mngags so //	
des kyang de bzhin du bsnyad do //	
de nas de rnams 'dus nas khyim bdag gru 'dzin	
gyi drung du song nas khyim bdag lha gro bzhin	
skyes bye ba nyi shu pa blta ba bzhed nas	
blon po rnams kyis bdag cag la drang por spring	
ste / nyan rna ba'i mis kyang don de nyid smras na /	
'di thong zhig /	
des smras pa /	
shes ldan dag kho bo'i gags kyi skal ba gang	
yin pa gser gyi gong bus brtsigs kyang bla'i bu	
mi gtong ngo // de rnams kyis smras pa /	
khyim bdag gal te de lta yin du zin kyang	
ma 'ongs pa'i skye bo rnams la snying brtse bar	
gyis shig / des smras pa /	
shes ldan dag gal te de lta na dam zhig bca' ste /	
gal te khyed cag gi bu rnams kyang gro bzhin	
skyes dang lhan cig gtong ba blta na gtang ngo	
// de rnams kyis smras pa /	
khyim bdag de bzhin du bgyi'o //	
'o na shes ldan dag dengs shig /	
khyim bdag gru 'dzin gro bzhin skyes bye ba nyi	
shu ba gang na ba der song ste phyin nas	
/ gro bzhin skyes bye ba nyi shu pa la 'di skad ces smras so //	
@292a *// bu grong mi 'di dag 'di skad ces zer ro //	
des smras pa /	
yab gal te de lta na mchi'o //	
bu gdon mi za bar rgyal po de khyod kyi	
rkang pa'i mthil gyi spu gser gyi kha dog can	
dag blta bar 'dod kyis /	
rgyal po de dag ni gnas ma yin par khro	
bas khyod la gnod pa byed par 'gyur du 'ong	
gis / khyod kyis rkang pa bteg ste de la bstan par mi bya'i /	
'dir mu tig phreng ba 'di rgyal po de'i zhabs kyi drung du zhog la /	
phyag byas nas de'i spyan sngar skyil mo krung chos te 'dug cig dang /	
des ni spu rnams mthong bar 'gyur ro //	
khyim bdag gru 'dzin gyis bsam pa /	
gro bzhin skyes bzhon pa gang gis btang /	
ci glang po che'i bzhon pas sam /	
rta'i bzhon pas sam /	
shing rta'i gzhon pas sam /	
'on te gru'i bzhon pas snyam pa las de 'di snyam du sems te /	
'di dag gi nang na gru'i bzhon pa mchog yin pas /	
gru'i bzhon pas btang ngo snyam du bsams nas des	
chu bo gangg'a la gru sbrengs nas der skyed mos	
tshal rnam pa sna tshogs byed du bcug ste /	
me tog dang 'bras bu rnam pa sna tshogs dang	
ldan zhing ngang pa dang khrung khrung dang rma bya	
dang / ne tso dang ri skegs dang /	
khu byug la sogs pa bya rnams skad 'byin cing rol mo'i cha byad sna tshogs dang /	
bud med rgyan sna tshogs kyis klubs pa dag 'dug tu bcug ste /	
'byor pa des chu'i nang nas btang ngo //	
de rim gyis rgyal po'i khab der @292b nye bar phyin pa /	
rgyal po gzugs can snying pos gru 'dzin gyi bu 'ong ngo zhes thos nas /	
de nas rgyal po'i khab nas gangg'a'i 'bab chu'i bar der 'obs brkos nas chus bkang ste /	
de'i nang nas gru drangs so //	
rgyal po'i khab kyi grong khyer yang rngo ba dang /	
gseg ma dang gyo mo bsal cing tsan dan gyi chus chag chag btab /	
dri zhim po'i pog por bzhag /	
dar gyi chun 'phyang mang po btags /	
rgyal mtshan dang ba dan btsugs /	
me tog sna tshogs kyis lha rnams kyi dga' tshal	
gyi skyed mos tshal bzhin du dga' dga' ltar byas	
te / de 'byor pa des rgyal po'i khab kyi grong khyer du khrid do //	
de nas rgyal po seng ge'i khri la 'dug pa'i	
rkang pa'i drung du mu tig gi phreng ba bzhag	
nas mgo bos phyag byas te mdun du skyil mo	
krung bcas nas 'dug pa dang /	
rgyal pos de'i rkang pa gnyis la gser gyi kha dog 'dra ba'i spu yod pa mthong ngo //	
mthong nas kye ma gro bzhin skyes bye ba nyi	
shu pa ni bsod nams kyi skal ba chen po	
dang ldan pa yin no zhes mchog tu ngo mtshar	
skyes so // mthong nas smras pa /	
gro bzhin skyes khyod kyis bcom ldan 'das mthong ngam /	
lha ma mthong lags so //	
tshur shog 'dong ngo //	
des dris pa lha ci /	
bcom ldan 'das bzhon pas gshegs sam /	
'on te zhabs kyis lags /	
rgyal pos smras pa /	
de rab tu byung ba yin na /	
de la bzhon pas ci bya /	
des smras pa /	
lha gal te de lta na bdag kyang sug pa kho nas mchi'o @293a *//	
zhes de rkang pa kho nas chas pa na /	
de'i zho shas 'tsho ba rnams kyis sa la gos dag bting ba dang /	
des smras pa /	
ci bcom ldan 'das gding ba las bzhud dam /	
'on te gding ba med par bzhud /	
de rnams kyis smras pa /	
gding ba med par bzhud do //	
des smras pa /	
gding ba sdus shig bdag kyang gding ba med par 'gro'o //	
zhe shas 'tsho ba rnams kyis gos rnams bsdus pa dang /	
mi ma yin pa rnams kyis bting nas /	
des smras pa /	
shes ldan dag ngas khyed cag la ma bzlog gam /	
de rnams kyis smras pa /	
lha bzlog lags so //	
'o na yang su zhig gis bting /	
lha khyod bsod nams kyi skal ba chen po mnga' bas /	
mi ma yin pa rnams kyis bting lags grang /	
de snying nas tshig tu smras pa /	
mi ma yin pa dag gos rnams sdus shig /	
de rnams kyis bsdus nas rkang pa sa la bzhag pa na /	
sa chen po rnam pa drug tu g-yos pa gyur te /	
sa chen po 'di g-yos /	
rab tu g-yos /	
kun tu rab tu g-yos /	
ldeg /	
rab tu ldeg /	
kun tu rab tu ldeg par gyur te /	
shar phyogs mtho na nub phyogs dma'/	
nub phyogs mtho na shar phyogs dma'/	
lho phyogs mtho na byang phyogs dma'/	
byang phyogs mtho na lho phyogs dma'/	
mtha' mtho na dbus dma'/	
dbus mtho na mtha' @293b dma' ba gyur to //	
de nas bcom ldan 'das kyis dge slong rnams la bka' stsal pa /	
dge slong dag 'di nas bzung ste /	
bskal pa dgu bcu rtsa gcig gi bar du /	
gru 'dzin gyi bus lan 'ga' yang gding ba med par rkang pa sa la ma bor te /	
da ltar bor ba yang chos la gus pas yin gyi /	
bsod nams yongs su zad pas ni ma yin te /	
de nas 'di rnam pa drug tu g-yos par gyur to //	
de nas gro bzhin skyes bye ba nyi shu pa /	
bcom ldan 'das ga na bder song ste phyin nas /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
de nas bcom ldan 'das kyis bsam pa dang /	
bag la nyal dang /	
khams dang rang bzhin thugs su chud nas gang thos pas /	
'phags pa'i bden pa bzhi so sor rtogs par 'gyur ba de lta bu'i chos bshad par mdzad pas /	
gro bzhin skyes bye ba nyi shu pas 'jig tshogs	
la lta ba'i ri'i rtse mo mtho pa nyi shu	
ye shes kyi rdo rjes bcom nas rgyun du zhugs	
pa'i 'bras bu mngon sum du byas te /	
des bden pa mthong ba dang /	
de stan las langs te /	
bla gos phrag pa gcig tu gzar nas bcom ldan	
'das gang na ba de logs su thal mo sbyar	
ba btud de / bcom ldan 'das la 'di skad ces gsol to //	
btsun pa bdag legs par gsungs pa'i chos 'dul ba	
la rab tu byung ba dang bsnyen par rdzogs pa	
dge slong gi dngos po thob pa lta na /	
bdag bcom ldan 'das kyi spyan @294a *//	
sngar tshangs par spyod pa spyad lags so //	
bcom ldan 'das kyis bka' stsal pa /	
khyim bdag gi bu /	
de bzhin gshegs pa rnams sam /	
de bzhin gshegs pa'i nyan thos rnams ni pha mas	
ma gnang ba'i rigs kyi bu rab tu 'byin pa	
dang bsnyen par rdzogs par mi byed kyis song la	
/ pha dang ma la rtogs shig /	
rgyal pos gsol pa /	
btsun pa bdag ni rten pa thams cad kyi dpon lags te /	
don du 'di ni chos nyid kyis bdag gi bu lags pas 'di bdag gis gnang lags kyis /	
bcom ldan 'das kyis ci legs su rab tu dbyung du gsol /	
de nas bcom ldan 'das kyis dge slong tshur shog ces byas pas /	
dge slong tshur shog /	
tshangs par spyad pa spyod cig ces gsungs so //	
de nas bcom ldan 'das kyis bka' stsal ma thag kho nar skra byi ba dang /	
snam sbyar gyon par gyur te /	
skra dang kha spu zhag bdun skyes pa tsam dang /	
lag pa lhung bzed dang /	
bya ma bum gyis brel ba dang /	
lo brgya lon pa'i spyod lam lta bur gnas par gyur to //	
'dir smras pa /	
de bzhin gshegs pas tshur shog bka' stsal pas //	
skra byi snam sbyar gyon pa'i lus ldan zhing //	
mod la dbang po rab zhir gnas gyur te //	
sangs rgyas dgongs pas lus gzugs bkab par gyur //	
drug sde rnams kyis de la co dri bar brtsams pa /	
re zhig bstan pa lan gcig tu brtson @294b par gnas dgos pa yin na /	
mar sar gyi gong bu 'dis /	
khyad par ci zhig rtogs par 'gyur zhes de rnams kyis co dris pa dang /	
tshe dang lda pa kun dga' bo gang na ba der song ste phyin nas /	
tshe dang ldan pa kun dga' bo la 'di skad ces smras so //	
btsun pa kun dga' bo bcom ldan 'das kyis dge	
slong gcig tu brtson pa'i rnal 'byor dang mthun pa'i	
ting nge 'dzin du gsungs pa gang lags /	
tshe dang ldan pa gro bzhin skyes 'chag pas thob	
pa'i ting nge 'dzin ni yun ring du gnas par	
'gyur ro zhes bcom ldan 'das kyis bka' stsal to	
// des bsil ba'i tshal gyi dur khrod du song ste 'chag sa byas nas /	
de na tshe dang ldan pa gro bzhin skyes bye	
ba nyi shu pa rgyal po'i khab kyi bsil ba'i	
tshal gyi dur khrod du gnas nas rtag tu 'grus	
pa dang ldan par byang chub kyi phyogs dang mthun	
pa'i chos rnams la rnal 'byor gyi rjes su brtson	
pa'i bsgom pas gnas so //	
de nas tshe dang ldan pa gro bzhin skyes bye	
ba nyi shu pa gcig pu dben par song ste	
nang du yang dag bzhag pa na /	
sems la sems kyi rnam par rtog pa 'di snyam du skyes par gyur te /	
bcom ldan 'das kyi nyan thos brtson 'grus brtsams te	
gnas pa ji snyed cig yod pa de rnams kyi	
nang na bdag mchog yin na /	
'on kyang bdag len pa med par zag pa rnams las sems rnam bar grol bar ma gyur gyis /	
bdag gi nye du rnams la longs spyod rgya chen po yod pas /	
ma la bdag @295a *//	
'dug la 'dod pa rnams la longs spyod cing sbyin pa dag sbyin bsod nams dag bya'o snyam mo //	
de nas bcom ldan 'das kyi thugs kyis tshe dang	
ldan pa gro bzhin skyes bye ba nyi shu ba'i	
bsam pa mkhyen nas dge slong zhig la bka' stsal	
pa / dge slong tshur shog /	
khyod gro bzhin skyes bye ba nyi shu pa gang na ba der song la phyin nas /	
gro bzhin skyes bye ba nyi shu pa la 'di	
skad ces gro bzhin skyes bye ba nyi shu pa	
khyod la ston pa gsung ngo zhes bsgo zhig /	
btsun pa bka' bzhin 'tshal zhes dge slong des bcom ldan 'das las mnyan nas /	
tshe dang ldan pa gro bzhin skyes bye ba nyi	
shu pa gang na ba der song ste phyin nas	
/ tshe dang ldan pa gro bzhin skyes bye ba nyi shu pa la 'di skad ces smras so //	
tshe dang ldan pa gro bzhin skyes khyod la ston pa gsung so //	
tshe dang ldan pa bka' bzhin 'tshal zhes tshe dang	
ldan pa gro bzhin skyes bye ba nyi shu pas	
dge slong de las mnyan nas /	
bcom ldan 'das gang na ba der song ste phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
bcom ldan 'das kyis tshe dang ldan pa gro bzhin	
skyes bye pa nyi shu pa la 'di skad ces	
bka' stsal to // gro bzhin skyes khyod gcig pu	
dben par song ste nang du yang dag bzhag pa	
bka' stsal to // na / sems la sems kyis	
rnam par rtog pa 'di lta bu bcom ldan 'das	
kyi nyan thos brtson 'grus brtsams te gnas pa ji	
snyed cig @295b yod pa de rnams kyi nang na	
bdag mchog yin na /	
'on kyang bdag len pa med par zag pa rnams las sems rnam par grol bar ma gyur gyis /	
bdag gi nye du rnams la longs spyod rgya chen po yod pas /	
ma la bdag 'dug la 'dod pa rnams la longs	
spyod cing sbyin pa dag sbyin bsod nams dag bya'o	
snyam pa skyes par ma gyur tam /	
de nas tshe dang ldan pa gro bzhin skyes 'di snyam du sems te /	
bcom ldan 'das kyi thugs kyis bdag gi sems mkhyen	
to snyam du bsams nas 'jigs pa dang skrag pa	
dang skyo bas spu zing zhes byed nas /	
bcom ldan 'das la 'di skad ces gsol to //	
btsun pa de lta lags so //	
de'i phyir gro bzhin skyes khyod nyid la dri yis /	
khyod kyis ji ltar bzod pa bzhin du de'i lan thob cig /	
gro bzhin skyes ji snyam du sems /	
khyod sngon khyim par gyur pa na pi wang gi rgyud kyi sgra la mkhas pa yin nam /	
btsun pa bdag sngon khyim par gyur pa na pi	
wang gi rgyud kyi sgra la mkhas pa mad lags	
so // gro bzhin skyes ji snyam du sems /	
gang gi tshe pi wang gi rgyud shin tu bsdams	
ba gyur pa de'i tshe ji ga pi wang gi	
sgra snyan par 'gyur pa'am /	
sgra yid du 'ong ba'am /	
sgra dang ldan pa'am /	
las su rung bar 'gyur ram /	
btsun pa ma lags so //	
'o na gang gi tshe pi wang gi rgyud lhag	
par lhod par gyur pa de'i tshe ji ga pi	
wang gi sgra snyan par 'gyur pa'am /	
sgra yid du 'ong ba'am /	
sgra dang ldan pa'am /	
las su rung bar 'gyur ram /	
btsun pa ma lags so //	
gang gi tshe pi wang gi rgyud shin tu bsdams @296a *//	
pa ma yin zhing lhag par lhod pa ma yin par gyur te /	
rgyud ran par 'dug pa de'i tshe pi wang gi sgra snyan par 'gyur ba'am /	
sgra yid du 'ong ba'am /	
sgra dang ldan pa'am /	
las su rung bar 'gyur ba yin nam /	
btsun pa de lta lags so //	
gro bzhin skyes de bzhin du ha cang brtson 'grus brtsams pa ni rgod par 'gyur ro //	
ha cang zhan na ni zhum par 'gyur ro //	
gro bzhin skyes; de lta bas na khyod kyis ran pa nyid rtogs par bya ste /	
des kyang nga rgyal du mi bya zhing de la'ang bag yod par bya /	
de'i tshe mtshan ma yang gzung bar bya'o //	
gro bzhin skyes khyod gnas pa 'dis gnas na ring	
po mi thogs pa kho nar zag pa rnams zad	
nas zag pa med pa rnam par grol ba'i sems	
dang / rnam par grol ba'i shes rab mthong ba'i	
chos nyid la rang gi mngon par shes pas mngon	
sum du byas nas rdzogs par byas te bdag gi	
skye ba zad do //	
tshangs par spyod pa bsten to //	
bya ba byas so //	
srid pa 'di las gzhan mi shes so zhes sgrogs par 'gyur ro //	
de nas tshe dang ldan pa gro bzhin skyes bye	
ba nyi shu pa bcom ldan 'das kyis gsungs pa	
la mngon par dga' ste /	
rjes su yi rang nas /	
bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas song ngo //	
de nas bcom ldan 'das kyis bi wang gi dpe 'dis /	
tshe dang ldan pa gro bzhin skyes la gdams ngag phog nas /	
gcig pu dben pa bag yod pa @296b rtun pa dang ldan pa bdag nyid gtong bar gnas so //	
gcig pu dben pa bag yod pa rtun pa dang ldan pa bdag nyad gtong par gnas pa na /	
gang gi phyir rigs kyi bu rnams skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu byung	
bar byed pa / tshangs par spyod pa'i mtha' bla	
na med pa tshe de nyid la rang gi mngon	
par shes pas mngon sum du byas te bsgrubs nas	
bar byed pa / / bdag gi skye ba zad do //	
tshangs par spyod pa bsten to //	
bya ba byas so //	
'di las srid pa gzhan mi shes so //	
zhes go bar byed cing tshe dang ldan pa kun shes par gyur te /	
sems shin tu rnam par grol ba'i dgra bcom par gyur to //	
de nas tshe dang ldan pa gro bzhin skyes bye pa nyi shu pa dgra bcom pa thob ste /	
rnam par grol ba'i dga' ba'i bde ba nyams su myong nas de 'di snyam du sems te /	
bdag bcom ldan 'das lta ba dang /	
bsnyen bkur bya ba'i phyir 'gro ba'i dus ni 'di yin no snyam nas /	
de nas tshe dang ldan pa gro bzhin skyes bye	
ba nyi shu pa dgongs pa nang du yang dag	
'jog las langs te /	
bcom ldan 'das gang na ba der song nas phyin pa dang /	
bcom ldan 'das kyi zhabs gnyis la mgo bos phyag byas te phyogs gcig tu 'dug go /	
phyogs gcig tu 'dug nas /	
bcom ldan 'das la tshe dang ldan pa gro bzhin	
skyes bye ba nyi shu pas 'di skad ces gsol	
to // btsun pa /	
dge slong dgra bcom pa zag pa zad pa /	
bya ba byas pa /	
byed pa byas pa /	
khur bor ba /	
bdag @297a *//	
gi don rjes su thob pa /	
srid par kun tu sbyor pa yongs su zad pa /	
yang dag pa'i shes pas sems shin tu rnam par grol bar gyur pa gang lags pa de /	
de'i tshe gnas drug la mos par 'gyur te /	
nges par 'byung ba la mos par 'gyur ba lags /	
'tshe ba ma mchis pa la mos par 'gyur ba lags /	
rab tu dben pa la mos par 'gyur ba lags /	
sred pa zad pa dang /	
len pa zad pa dang /	
mi brjed pa'i sems la mos par 'gyur ba lags so //	
btsun pa /	
'di na kha cig 'di snyam du /	
kye ma tshe dang ldan pa 'di dad pa tsam	
kho na la gnas pa nges par 'byung ba la	
mos so snyam du sems na /	
btsun pa /	
de ltar blta bar mi bgyi ste /	
'dod chags zad pa dang /	
zhe sdang zad pa dang /	
gti mug zad pas nges par 'byung ba la mos par 'gyur lags so //	
btsun pa /	
'di na kha cig 'di snyam du /	
kye ma tshe dang ldan pa 'di tshul khrims tsam	
kho na la brten nas mi 'tshe ba la mos	
so snyam du sems na /	
btsun pa de ltar blta bar mi bgyi ste /	
'dod chags zad pa dang /	
zhe sdang zad pa dang /	
gti mug zad pas mi 'tshe ba la mos par 'gyur lags so //	
btsun pa 'di na kha cig 'di snyam du /	
kye ma tshe dang ldan pa 'di rnyed pa dang /	
bkur sti dang /	
tshigs su bcad pa tsam kho na tshol ba'i slad	
du rab tu dben pa la mos so snyam du	
sems na / btsun pa /	
de ltar blta bar mi bgyi ste /	
'dod chags zad pa dang @297b zhe sdang zad pa dang /	
gti mug zad pa dang /	
sred pa zad pa dang /	
len pa zad pa las mi brjed pa'i sems la yang mos par 'gyur lags te /	
btsun pa dge slong dgra bcom pa /	
zag pa zad pa /	
bya ba byas pa /	
byed pa byas pa /	
khur bor ba /	
rang gi don rjes su thob pa /	
srid pa kun tu sbyor ba yongs su zad pa /	
yang dag pa'i shes pas sems shin tu rnam par grol bar gyur pa gang lags pa de /	
de'i tshe de gnas drug po 'di dag la mos par 'gyur lags so //	
btsun pa dge slong slob pa gang yin pa ma thob pa de /	
gong ma'i grub pa dang /	
bde ba'i mya ngan las 'das pa don du gnyer ba'i tshul la lan mang du gnas pa ste /	
de de'i tshe slob pa'i tshul khrims dang /	
slob pa'i dbang po dang ldan pa lags so //	
de dus gzhan na zag pa rnams zad nas zag	
pa med pa'i rnam par grol ba'i sems dang rnam	
par grol ba'i shes rab mthong ba'i chos nyid la	
rang gi mngon par shes pas mngon sum du bgyis	
te bsgrubs nas bdag gi skye ba zad do //	
tshangs par spyod pa bsten to //	
srid pa 'di las gzhan mi shes so zhes sgrogs pa de'i tshe ni /	
de mi slob pa'i tshul khrims dang /	
mi slob pa'i dbang po rnams dang ldan lags so ////	
'dul ba gzhi /	
bam po brgya gcig pa /	
btsun pa dper na bus pa gzhon nu chung ngu zhan pa gan rkyal du nyal ba de ni /	
de'i tshe byis pa'i ngang tshul dang /	
byis pa'i dbang po rnams dang ldan lags la /	
de dus gzhan na chen por gyur pa'i rgyus @298a *//	
dbang po rnams yongs su smin pa de'i tshe ni chen po'i ngang tshul dang /	
chen po'i dbang po dang ldan lags so //	
btsun pa de bzhin du dge slong slob pa'i yid	
ma thob pa gang lags pa de gong ma'i grub	
pa dang / bde ba'i mya ngan las 'das pa	
don du gnyer ba'i tshul la lan mang du gnas	
pa dang / te / de de'i tshe slob pa'i tshul khrims dang /	
slob pa'i dbang po dang ldan lags so //	
de dus gzhan na zag pa rnams zad nas zag pa med pa'i rnam par grol ba'i sems dang /	
rnam par grol ba'i shes rab mthong ba'i chos nyid	
la rang gi mngon par shes pas mngon sum du	
bgyis te / bsgrubs nas bdag gi skye ba zad do //	
tshangs par spyod pa bsten to //	
bya ba byas so //	
srid pa 'di las gzhan mi shes so //	
zhes sgrogs pa de'i tshe ni /	
de mi slob pa'i tshul khrims dang /	
mi slob pa'i dbang po dang ldan lags so //	
gal te de'i mig gis rnam par shes par bya	
ba'i gzugs rnams mig la shin tu snang bar gyur	
kyang / de'i rnam par grol ba'i sems dang /	
rnam par grol ba'i shes rab de gtugs par 'gyur te /	
de'i sems phyin ci ma log pa shin tu rnam par grol pa /	
shin tu bsgoms pa de nang du gnas par 'gyur zhing /	
de la zad par yang rjes su lta'o //	
gal te de'i rna bas rnam par shes par bya ba'i sgra rnams dang /	
snas rnam par shes par bya ba'i dri rnams dang /	
lces rnam par shes @298b par bya ba'i ro rnams dang /	
lus kyis rnam par shes par bya ba'i reg bya rnams dang /	
yid kyis rnam par shes par bya ba'i chos rnams yid la shin tu snang bar gyur kyang /	
de'i rnam par grol ba'i sems dang /	
rnam par grol ba'i shes rab de gtugs par mi 'gyur te /	
de'i sems phyin ci log pa shin tu rnam par	
grol ba shin tu bsgoms pa de nang du gnas	
par 'gyur zhing / de la zad par yang rjes su lta'o //	
btsun pa dper na grong khyer ram /	
grong rdal dang /	
ha cang yang thag mi ring ba zhig na ri brag chen po ser ga ma mchis pa /	
shin tu mkhregs pa /	
gcig tu 'thas pa zhig mchis na /	
de la gal te shar phyogs nas rlung gi shugs drag po langs kyang de g-yos par mi 'gyur /	
de 'gul bar mi 'gyur zhing de nub phyogs su bkur bar mi nus lags so //	
gal te lho phyogs dang /	
nub phyogs dang /	
byang phyogs nas rlung gi shugs drag po langs kyang de g-yos par mi 'gyur /	
de 'gul bar mi 'gyur zhing de lho phyogs su bkur bar mi nus lags te /	
gang nas rlung gi shugs drag po langs kyang des de g-yos par mi 'gyur /	
de 'gul bar mi 'gyur zhing de gang du yang bkur bar mi nus lags so //	
de bzhin du gal te de'i mig gis rnam par	
shes par bya ba'i gzugs rnams mig la shin tu	
snang bar gyur kyang /	
de'i rnam par grol ba'i sems dang /	
rnam par grol ba'i shes rab de gtugs par mi 'gyur te /	
de'i sems phyin ci ma log pa /	
shin tu rnam @299a *//	
par grol ba shin tu bsgoms pa de nang du gnas par 'gyur zhing /	
de la zad par yang rjes su lta'o //	
gal te de'i rna bas rnam par shes par bya ba'i sgra rnams dang /	
snas rnam par shes par bya ba'i dri rnams dang /	
lces rnam par shes par bya ba'i ro rnams dang /	
lus kyis rnam par shes par bya ba'i reg bya rnams dang /	
yid kyis rnam par shes par bya ba'i chos rnams	
yid la shin tu snang bar gyur kyang de'i rnam	
par grol ba'i sems dang /	
rnam par grol ba'i shes rab de gtugs par mi 'gyur te /	
de'i sems phyin ci ma log pa /	
shin tu rnam par grol ba /	
shin tu bsgoms pa de nang du gnas par 'gyur zhing /	
de la zad par yang rjes su lta'o //	
tshe dang ldan pa gro bzhin skyes bye pa nyi shu pas de skad gsol nas /	
gnas brtan dgra bcom pas gzhan yang 'di skad ces gsol to //	
nges par 'byung la mos pa dang //	
sems ni 'tshe ba med pa dang //	
rab tu dben la mos pa dang //	
sred pa zad la dga' ba dang //	
len pa zad la mos pa dang //	
sems ni brjed pa med gyur pa //	
skye mched skye ba shes nas su //	
sems ni rnam par grol bar 'gyur //	
de nas sems ni rnam grol zhing //	
sems zhi ba yi skyob pa yi //	
bya ba dag ni byas zin pas //	
bya ba yod pa ma yin no //	
ji ltar brag gi ri bo la //	
rlung gis rab tu mi g-yos pa //	
de bzhin sdug dang mi sdug pa'i //	
gzugs rnams dang ni sgra @299b dag dang //	
dri dang ro dang reg pa dang //	
chos kyis skyob pa mi g-yo ste //	
bkrir mi btub pa'i sems gnas shing //	
de la'ang zad par rjes su lta //	
dge slong rnams the tshom skyes te the tshom thams cad gcod pa /	
sangs rgyas bcom ldan 'das la zhus pa /	
btsun pa tshe dang ldan pa gro bzhin skyes bye	
ba nyi shu pas las ci zhig bgyis na las	
de'i rnam par smin pas phyug cing nor mang la	
longs spyod che ba'i rigs su skyes shing /	
rkang pa'i mthil gnyis su spu gser gyi kha dog 'dra ba skyes pa dang /	
gdugs re re zhing lnga brgya'i ston mo snod nas sgrol zhing sbyor ba dang /	
'di nas bzung ste bskal pa dgu bcu rtsa gcig	
gi bar du lan 'ga' yang gding ba ma mchis	
pa'i phyogs su rkang pa ma bzhag pa dang /	
btsas ma thag tu dkan dbab pa'i rin gser bye	
ba phrag nyi shu thob cing bcom ldan 'das kyi	
bstan pa la rab tu byung nas kyang nyon mongs	
pa thams cad spangs te /	
dgra bcom pa mngon sum du bgyis lags /	
bcom ldan 'das kyis bka' stsal pa /	
dge slong dag gro bzhin skyes bye ba nyi shu	
pa 'di nyid kyis las tshogs rnyed pa rkyen yongs	
su bsgyur ba / 'od pa bzhin du nye bar	
gnas pa gdon mi za bar 'byung bar 'gyur ba'i	
las dag byas shing bsags pas gro bzhin skyes 'di	
su bsgyur ba / nyid kyis / las byas shing	
bsags pa dag gzhan su zhig gis so sor myong	
su bsgyur ba / nyid kyis / bar 'gyur /	
dge slong dag las byas shing bsags pa dag ni	
phyi rol gyi sa'i khams la rnam par @300a *//	
smin par mi 'gyur /	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi 'di ltar las	
dge ba dang mi dge ba byas shing bsags pa	
dag ni zin pa'i phung po dang /	
khams dang /	
skye mched rnams la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag sngon byung ba bskal pa dgu bcu	
rtsa gcig na 'jig rten du yang dag par rdzogs	
pa'i sangs rgyas rig pa dang zhabs su ldan pa	
/ bde bar gshegs pa /	
'jig rten mkhyen pa /	
skyes bu 'dul ba'i kha lo sgyur ba /	
bla na med pa lha dang mi rnams kyi ston pa /	
sangs rgyas bcom ldan 'das rnam par gzigs zhes bya ba byung ste /	
de dge slong drug khri nyis stong gis yongs su	
bskor nas ljongs rgyu zhing gshegs pa na rgyal po'i	
pho brang bshes ldan zhes bya bar gshegs so //	
rgyal po'i pho brang bshes ldan na dga' sde rab tu mang po gnas te /	
de rnams kyis yang dag par rdzogs pa'i sangs rgyas	
rnam par gzigs dge slong drug khri nyis stong gis	
yongs su bskor te /	
ljongs rgyu zhing gshegs pa na 'dir byon to zhes thos so //	
thos nas kyang thams cad 'dus te /	
yang dag par rdzogs pa'i sangs rgyas rnam par gzigs gang na ba der dong ste lhags @300b nas /	
yang dag par rdzogs pa'i sangs rgyas rnam par gzigs kyi zhabs gnyis la mgo bos phyag byas te /	
phyogs gcig tu 'dug go /	
phyogs gcig tu 'dug nas /	
yang dag par rdzogs pa'i sangs rgyas rnam par gzigs	
kyis dga' sde rnams la chos dang ldan pa'i gtam	
gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de rnam	
grangs du mar chos dang ldan pa'i gtam gyis yang	
dag par bstan / yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas cang mi gsung ngo //	
de nas dga' sde rab tu mang po stan las langs te /	
bla gos phrag pa gcig tu gzar nas /	
yang dag par rdzogs pa'i sangs rgyas rnam par gzigs	
gang na ba der logs su thal mo sbyar ba	
btud de / yang dag par rdzogs pa'i sangs rgyas rnam par gzigs la 'di skad ces gsol to //	
bcom ldan 'das dge slong gi dge 'dun dang thabs	
cig la bdag cag dgung zla gsum du na bza'	
dang chos gos dang /	
bsod snyoms dang /	
gzims cha dang /	
snyun dpyad kyi rkyen sman dang /	
yo byad rnams sbyor zhing mchis na /	
gnang bar mdzad du gsol /	
yang dag par rdzogs pa'i sangs rgyas rnam par gzigs	
kyis dga' sde rab tu mang po rnams la cang	
mi gsung bas gnang ngo //	
de nas dga' sde rab tu mang pos yang dag par @301a *//	
rdzogs pa'i sangs rgyas rnam par gzigs cang mi gsung bas gnang bar rig nas /	
bcom ldan 'das kyis gsungs pa la mngon par dga' ste rjes su yi rang nas /	
bcom ldan 'das kyi zhabs gnyis la mgo bos phyag byas nas stan las langs te dong ngo //	
de rnams 'dun khang du 'dus te /	
gros bya bar brtsams pa /	
shes ldan dag bdag cag gis bcom ldan 'das ji ltar gdugs tshod gsol bar bya /	
ci 'dus te bya'am /	
'on te re res bya /	
de na kha cig gis smras pa /	
nyi ma re re zhing 'dus te gdugs tshod gsol na /	
bdag cag gi zhing las kyi mtha' rnams bar chad	
du 'gyur bas shes ldan dag gal te 'dod na	
re mo re mos gdugs tshod gsol bar bya'o zhes	
de rnams kyis re mo re mos spyi bungs las	
ston mo bya bar brtsams te /	
'byor ba ji lta ba bzhin bdag nyid kyi yang snon par byed do //	
de nas dga' sde rnams kyi nang na bram ze'i	
khye'u bkren pa zhig yod pa de ma'i drung du	
song ste smras pa /	
yum dga' sde rnams kyis khrims su bca' ba re	
mo re mos bcom ldan 'das gdugs tshod gsol bar	
bya'o zhes dam bcas nas /	
de la bdag gi 'byor pa ni nyung na bdag gis ji ltar gdugs tshod gsol bar bgyi /	
des smras pa; bu gal te de lta na /	
khyod kyis nyi ma tha ma bzung la dus de'i bar du cung zad sgrubs shig /	
tshogs kyi rgyu lhag kyang cung zad rnyed grang /	
des nyi ma tha ma bzung nas de na tshogs	
kyi rgyu lhag @301b pa rab tu mang po yod	
pa dang / des kyang cung zad bsgrubs nas /	
de nas des gnas khang brtsigs tu bcug ste der	
gos rnams bting nas grva rnams su kar sha pa	
na lnga lnga bzhag /	
de la dom lpags shig bdog pa yang gnas khang gi sgor bting ngo //	
de nas lnga brgya'i ston mo snod du btsos shing sbyar nas /	
bkur sti chen pos yang dag par rdzogs pa'i sangs rgyas rnam par gzigs gdugs tshod gsol te //	
zhabs la gtugs nas smon lam btab pa /	
dge ba'i rtsa ba 'dis bdag phyug cing nor mang	
la longs spyod che ba'i rigs su skyes shing lan	
'ga' yang gding ba ma mchis pa'i sa phyogs su	
rkang pa mi 'jog pa dang /	
yang dag par rdzogs pa'i sangs rgyas rnam par gzigs	
kyi zhabs kyi mthil gnyis la spu gser gyi kha	
dog 'dra ba sor bzhi tsam 'khrungs pa ji 'dra	
ba de lta bur bdag gi yang de 'dra ba	
dang / yon tan 'di lta bu dag kyang thob cing /	
ston pa 'di 'dra ba mnyes par bgyid kyi mi mnyes par ma bgyid cig ces byas so //	
dge slong dag ji snyam du sems de'i tshe de'i	
dus kyi dga' sde'i bram ze'i khye'u gang yin pa	
de ni gro bzhin skyes bye ba nyi shu ba	
'di nyid yin te /	
'dis yang dag par rdzogs pa'i sangs rgyas rnam par	
gzigs la bya ba byas shing smon lam btab pa	
de'i las kyi rnam par smin pa gang yin pas	
phyug cing nor mang ba longs spyod che ba'i rigs	
su skyes pa dang /	
rkang pa gnyis la spu gser gyi kha dog 'dra ba sor bzhi cam skyes pa dang /	
'di @302a *//	
nas bzung ste bskal pa dgu bcu rtsa gcig gi	
bar du lan 'ga' yang gding ba med pa'i sa	
phyogs su rkang pa ma bor ba dang /	
btsas pa na yang dkan dbab pa'i rin du gser	
bye ba phrag nyi shu thob cing nga'i bstan pa	
la rab tu byung nas kyang nyon mongs pa thams	
cad spangs nas / dgra bcom pa mngon sum du byas so //	
dge slong dag de lta bas na las gcig tu	
gnag pa rnams kyi rnam par smin pa ni gcig	
tu gnag pa yin la /	
gcig tu dkar ba rnams kyi ni gcig tu dkar ba yin /	
'dren ma rnams kyi ni 'dren ma yin pas /	
dge slong dag de lta bas na las gcig tu	
gnag pa rnams dang 'dren ma rnams ni spangs la	
/ las gcig tu dkar ba rnams la brtsal bar bya ste /	
dge slong dag khyod kyis de ltar bslab par bya'o //	
gang gi tshe /	
ma skyes dgra mi dge ba'i bshes gnyen lhas byin	
gyis zin pas rgyal po gzugs can snying po la	
rdo rje rtse gcig pa 'phangs pa de'i tshe /	
rgyal po'i khab na gnas pa'i grong mi rnams kyis 'phya bar brtsams te /	
de na kha cig ni rgyal po la mi snyan par sgrogs par byed de /	
'di ma btsas pa nyid nas yab la dgrar 'gyur ro zhes lung bstan na /	
ci'i phyir ma btsas pa nyid du mi bsad /	
gzhan dag gis smras pa /	
shes ldan dag rgyal pos ma nyes te /	
ci thams cad kyi lung bstan pa bden par 'gyur ram /	
gzhon nu nyid dul ba yin mod kyi /	
'on kyang @302b lhas byin mi dge ba'i bshes gnyen gyis bslus nas /	
des na bya ba ngan pa la shin tu zhugs par gyur to //	
gzhan dag gis smras pa /	
shes ldan dag rgyal po dang lhas byin gyis kyang ma nyes te /	
'on kyang lhas byin khrid de 'jig rten gyi khams	
kyi bar du mi gzhag par 'di ltar rab tu	
'byin par mdzad pas na /	
bcom ldan 'das kho nas nongs so //	
kha cig gis smras pa /	
bcom ldan 'das kyis ma nongs te /	
de gang gi phyir gnas nas dbyung ba'i las ma byas pas dge 'dun gyis nyes so //	
de na gang dag rgyal po la mi snyan par	
sgrogs pa des rgyal po ngo tsha bar mi byed	
kyi / sngon gyi tshe rabs rnams su bdag gis	
las 'di dag byas shing bsags pa yin no snyam	
kyi / mo // gang dag bcom ldan 'das dang	
dge 'dun la mi snyan pa sgrogs pa des ni	
kyi / mo // / rgyal po shin tu ngo tsha bar byed de /	
bdag gis lus ngan pa gang yin pa des 'jig rten na bcom ldan 'das dang /	
dge 'dun la mi snyan pa brjod do snyam mo //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa nongs pa gzhan gyis bgyis la skyon gzhan la bsgo ba la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'dis 'das pa'i dus na yang nyes pa	
gzhan gyis byas la skyon gzhan la bsgos pa de	
nyon cig / dge slong dag sngon byung ba grong khyer w'a ra @303a *//	
n'a si na rgyal po tshangs sbyin zhes bya ba 'byor pa dang rgyas pa dang /	
bde ba dang /	
lo legs pa skye bo dang /	
mi mang pos gang ba na /	
rgyal srid byed du 'jug go /	
de la khyi gnyis shig yod pa /	
'gram dang /	
nye 'gram zhes bya ste /	
de gnyis kyis rgyal po'i rta khrab kyi cha spyad 'chos so //	
ji tsam na dus gzhan zhig na rgyal po tshangs	
sbyin dra ma la cha ba na des blon po	
rnams la bsgo ba /	
shes ldan dag rta khrab kyi yo byad ltos shig /	
de rnams kyis blta bar brtsams pa na thams cad bcad cing rab tu gtubs par mthong nas /	
de rnams kyis rgyal po la smras pa /	
lha rta khrab kyi cha byad zhes rnams khyis 'tshal to //	
rgyal pos smras pa /	
shes ldan dag gal te de lta na ngas khyi rnams yongs su spangs so //	
de nas kha cig ni bsad do /	
kha cig ni bros so //	
ji tsam na yul gzhan gyi khyi zhig yul nas w'a ra n'a sir 'ong ba na /	
des de rnams 'bros pa mthong nas dris pa /	
shes ldan dag ci'i phyir khyed 'di ltar skrag /	
de rnams kyis ji ltar gyur pa rgyas par smras pa dang /	
des smras pa /	
khyed ci'i phyir rgyal po la gsol ba ma byas /	
de rnams kyis smras pa /	
gzhan dag ni kha btags /	
kho bo cag ni bros na /	
rgyal po la gsol ba byas pa'i gtol ga la yod /	
des smras pa /	
'dug cig dang khyed kyi don du kho bos rgyal po la gsol ba bya'o //	
des de rnams dbugs phyung nas slar log pa dang /	
de @303b nas des rgyun lugs chad tsam na thos	
pa'i nye 'khor du 'dug nas tshigs su bcad pas	
gsol pa btab pa /	
rgyal po'i khab na zhes gnyis mchis pa 'gram dang ni //	
nye 'gram stobs dang kha dog ldan pa gang lags pa //	
de 'dir dgum rgyu bdag cag dgum pa'i rgyu ma lags //	
lhan cig dgum rgyu ma lags dgum pa rigs pa min //	
rgyal pos thos nas /	
de nas nam langs pa dang /	
blon po rnams la bsgo ba /	
shes ldan dag mdang sum nga la tshigs su bcad	
pas gsol ba byed pa gang yin pa de tshol	
cig / de rnams kyis sku srung rnams la bsgo ba /	
shes ldan dag mdang sum lha la tshigs su bcad pas gsol ba byed pa de tshol cig /	
de rnams kyis smras pa /	
yul gyi khyi lags so //	
rgyal pos smras pa /	
shes ldan dag ci 'gram dang /	
nye 'gram gyis zos sam /	
'on te khyi gzhan rnams kyis yin pa rtogs shig /	
blon po rnams 'dus nas gros bya bar brtsams pa /	
shes ldan dag lhas 'di skad ces khyi rnams rtogs shig ces bka' stsal na /	
de rnams la ji ltar brtag par bya /	
gzhan dag gis smras pa /	
de la gzhan pa rtag tu ci yod /	
skra'i thum po byin te skyug tu gzhug mod /	
de rnams kyis skra'i thum po byin te /	
skyug tu bcug pa las /	
ji tsam na 'gram dang /	
nye 'gram gnyis ko ba'i dum bur skyugs nas /	
rgyal po la rigs par byas pa dang /	
rgyal pos de gnyis spangs te /	
lhag ma rnams la mi 'jigs par byin no //	
dge slong @304a *//	
dag ji snyam du sems /	
de'i tshe de'i dus kyi 'gram dang /	
nye 'gram gang yin pa de gnyis ni /	
lhas byin dang ma skye dgra 'di gnyis yin te /	
de na yang 'di gnyis kyis nyes pa byas la skyon gzhan la bsgo'o //	
da ltar yang 'di gnyis kyis nyes pa byas la skyon gzhan la bsgo'o //	
gzhan yang ji ltar lhas byin byas pa mi gzo ba dang /	
byas pa mi tshor ba de nyon cig /	
dge slong dag sngon byung ba grong khyer w'a ra	
n'a si na rgyal po tshangs sbyin zhes bya ba	
rgyal srid byed du 'jug go ji tsam na mi	
zhig sta re dang khur shing thogs te /	
shing gi phyir nags khrod du song nas /	
de de na shing tshol bar byed pa na /	
seng ges skrag nas gros pa las sur khung zhig tu lhung ngo //	
seng ges kyang de bza' ba'i bsam pas de nyid du lhung ngo //	
sbrul gyis byi ba zhig skrag nas bros pa dang /	
khras byi ba bza' ba'i phyir snyegs pa las /	
ji tsam na thams cad sur khung du lhung ste /	
de dag thams cad gcig la gcig bsad par 'dod pa'i gnod sems dang ldan par gyur pa dang /	
seng ges smras pa /	
shes ldan dag khyed thams cad kho bo'i bgrod pa yin te /	
de lta mod kyi bdag cag sdug bsngal mi bzad	
pa dog pa thob pas 'di na gnong ba bya	
ba'i dus ma yin gyis ma 'gul bar 'khod cig	
/ stes dbang gis rngon pa zhig ri dvags rnams tshol zhing phyogs der phyin pa na /	
des sur khung der blta bar brtsams @304b pa las /	
de rnams kyis rtabs pa'i tshig gis smras pa /	
kye nang rje skyabs gyis shig /	
de nas rngon pa des shes nas thog mar seng ge phyung ba dang /	
des rkang pa la gtugs te smras pa /	
khyod kyi drin gzo bar bya ste /	
'on kyang 'di na mgo nag po gnas pa de ni byas pa chud gzon pa yin gyi /	
khyod kyis ma dbyung zhig ces smras nas song ngo //	
ci tsam na rngon pa des thams cad mthar gyis phyung ngo //	
ji tsam dus gzhan zhig na seng ges ri dvags shig bsad pa dang /	
rngon pa de yang phyogs der phyin pa seng ges	
de ngo shes nas rngon pa'i rkang pa la gtugs	
te ri dvags de byin no //	
dus gzhan zhig na rgyal po tshangs byin btsun mo	
dang lhan cig skyed mos tshal gyi sar song nas	
/ des skyed mos tshal der bde ba nyams su myong bar byas nas gnyid kyis log go /	
btsun mo bud med rnams kyang bag yangs su gnas pas gos dag phud de skem /	
rgyan dag bkrol nas phyogs dag tu bzhag ste /	
skyed mos tshal na 'chag par byed /	
'dug par byed /	
nyal bar byed /	
gnyid kyis log par byed do //	
ji tsam na btsun mo zhig rgyan rnams bkrol te /	
phyogs zhig tu bzhag nas /	
gnyid log pa dang /	
khras de blangs nas rngon pa de la byas pa gzo bar bya ba'i phyir byin no //	
rgyal po tshangs sbyin gnyid kyis snyoms pa bsal nas	
myur ba myur bar w'a ra n'a sir zhugs so	
// btsun mo dang /	
gzhon nu dang /	
blon po dang /	
grong @305a *//	
mi dang /	
yul mi rnams kyang rings par dong ngo //	
ji tsam na btsun mo des rgyan btsal ba las ma rnyed nas /	
des rgyal po la smras pa /	
lha skyed mos tshal du bdag gi rgyan stor lags so //	
rgyal pos blon po rnams la bsgo ba /	
shes ldan dag rgyan stor gyis sus khyer tshol cig /	
de rnams kyis btsal bar brtsams pa na; mgo nag	
po de rngon pa'i drung du dus dus su 'gro	
bas de de'i khyim du song ba na /	
mtshan ma las de la rgyan yod par shes nas /	
byas pa chud gzon pa des rgyal po'i drung du song nas gsol pa dang /	
de nas rgyal po mchog tu khros te /	
rgyal po'i mi rnams kyis rngon pa bkug nas smras pa /	
kva'e nang rje khyod kyis skyed mos tshal nas rgyan brkus so //	
de nas de skrag nas ji ltar gyur pa smras te /	
rgyan de rgyal po la phul na /	
'on kyang mi de bcings nas btson rar bzhag go /	
byi bas song nas sbrul la smras pa /	
mgo nag po sdig pa byed pa des bya ba byas nas /	
bdag cag gi dge ba'i bshes gnyen rgyal pos bcings nas btson rar bzhag go /	
sbrul gyis smras pa /	
kye rngon pa /	
de ring bdag gis rgyal po la zin par byas /	
khyod kyis sngags kyi tshig 'di dag dang /	
sman 'di dag gis gsos shig dang /	
de lta na rgyal po de dga' nas khyod gdon	
mi za bar btang nas longs spyod kyang bgo bsha'	
byed par @305b 'gyur ro //	
des smras pa /	
legs kyis de bzhin gyis shig /	
sbrul gyis rgyal po zin pa dang /	
rngon pas song ste /	
sngags dang sman dag gis gsos so //	
de nas rgyal po mgu nas btson las btang ste longs spyod dag gis bgo bsha' yang byas so //	
bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi rngon pa gang yin pa de ni nga yin no //	
de'i tshe de'i dus kyi byas pa chud gzon pa'i	
mi gang yin pa de ni lhas byin 'di nyid	
yin te / de na yang 'di byas pa mi gzo ba dang /	
byas pa ma tshor ba yin no //	
da ltar yang 'di byas pa mi gzo ba dang /	
byas pa mi tshor ba yin no //	
gzhan yang ji ltar 'di byas pa mi gzo ba dang /	
byas pa mi tshor ba de nyon cig /	
dge slong dag sngon byung ba /	
dus ma yin par zhag bdun du sprin chags te /	
lhas char phab nas /	
ne'u le zhig byi ba'i tshang du zhugs so //	
sbrul zhig kyang char pas skrag nas phan tshun du rgyu ba na de nyid du zhugs so //	
ji tsam na ne'u le des byi ba de bsad par brtsams pa na /	
sbrul gyis smras pa /	
shes ldan dag bdag cag sdug bsngal mi bzad pa	
dog pa thob kyis gcig la gcig gnong ba ma	
byed par ma 'gul bar 'khod cig /	
de nas sbrul gyi ming ni dga' sde zhes bya'o //	
ne'u le'i ming ni dga' bo zhes bya'o //	
byi ba'i ming ni gangg'as byin zhes bya'o //	
dga' sde dang /	
dga' bos gangg'as byin la smras pa /	
khyod 'jab cing song la bdag cag gi kha zas @306a *//	
tshol cig /	
de drang zhing bsam pa bzang ba yin pas /	
de gnyis kyi ched du snying nas kha zas btsal bar brtsams pa na ma rnyed do //	
dga' bos dga' sde la smras pa gal te gangg'as byin kha zas med par 'ongs na /	
de nyid bdag gis bza' bar bya'o //	
dga' sdes bsams pa /	
sdug bsngal mi bzang pa dog pa thob pa na	
yang 'di de la gsod par rtsom na; gal te	
de zas med par 'ongs na lta smos kyang ci	
dgos pas / ye de la spring bar bya'o snyam nas /	
des de la spring ba /	
dga' bo na re 'di skad ces /	
gal te gangg'as byin kha zas med par 'ongs na /	
de nyid bdag gis bza' bar bya'o zhes zer ro //	
gangg'as byin gyis kha zas btsal ba las cung zad kyang ma rnyed nas /	
des bsams pa /	
gdon mi za bar des bdag zos par 'gyur ro snyam nas /	
des dga' sde la spring ba /	
mi bkren ltogs pa'i shugs kyis yongs dub nas //	
nyam thag snying rje med par 'gyur bas khyod //	
byas pa chud gzon sems can de la ni //	
gangg'as byin pa phyir mi 'ong zhes gsungs //	
zhes spring ngo //	
dge slong dag ji snyam du sems /	
de'i tshe de'i dus kyi gangg'as byin gang yin pa de ni nga yin no //	
de'i tshe de'i dus kyi ne'u le dga' bo gang	
yin pa de ni lhas byin 'di nyid yin te	
/ de na yang 'di byas pa mi gzo ba dang byas pa mi tshor ba yin no //	
da ltar yang 'di byas pa mi gzo ba dang byas pa mi tshor ba yin no //	
gang @306b gi tshe ma skyes dgras rgyal po gzugs	
can snying po la rdo rje rtse gcig pa 'phangs	
pa de'i tshe // rgyal pos de la spyos nas gzhon nu /	
ci'i phyir khyod kyis /	
nga la rdo rje rtse gcig pa 'phangs /	
des smras pa /	
lha tshig pa 'tshal ba'i slad du ste /	
lha la longs spyod mnga' na /	
bdag la ma mchis so //	
rgyal pos smras pa /	
bu gal te da lta na song la tsam pa gzhi dang bcas pa khyod kyi yin no //	
de dga' ba dang /	
mgu ba dang /	
rab tu dga' bas lhas byin gyi drung du song ste smras pa /	
'phags pa bdag gis tsam pa gzhi dang bcas pa thob bo //	
des smras pa /	
gzhon nu khyod kyis /	
pha rol gnon pa'i 'bras bu mthong ngam /	
'phags pa mthong ngo //	
da dung yang pha rol gnon pa gyis shig dang /	
khyod kyis mngon par 'phel bar 'gyur ro //	
des tsam par dpya dbab pas gtse bar brtsams te; gtses pa na /	
skye bo'i tshogs 'bros pa la zhugs te /	
kha cig ni rgyal po'i khab tu dong ngo /	
kha cig ni yul gzhan du dong nas blon po rnams kyis /	
rgyal po la pho nyas bzlubs pa /	
lha gzhon nus tsam pa'i skye bo gtses te /	
gtses pa ni 'bros lags kyis /	
lha gzhon nu de las bzlog par mdzad pa'i rigs so //	
rgyal pos smras pa /	
gzhon nu ci'i phyir yul mi la gnod pa byed /	
des smras pa /	
lha dpung rgyas par mi 'gyur lags so //	
rgyal pos smras pa /	
gzhon nu gal te de lta na /	
rgyal po'i khab pa 'ba' zhig ma gtogs par yul ma ga dha khyer cig /	
@307a *// des yul ma ga dha blangs nas /	
lhas byin gyi drung du song ste /	
smras pa /	
'phags pa bdag gis rgyal po'i khab 'ba' zhig ma	
gtogs pa yul ma ga dha thams cad thong bo	
// des smras pa /	
gzhon nu pha rol gnon pa'i 'bras bu ni de 'dras /	
yang pha rol gnon pa gyis shig /	
des yul ma ga dha brlag par bya bar brtsams pa na /	
yul ma ga dha na gnas pa'i skye bo'i tshogs	
kyis rgyal po gzugs can snying po la gsol pa	
/ lha gzhon nus yul ma ga dha brlag par bgyis kyis zlog mdzod cig /	
rgyal pos de bkug ste; smras pa /	
gzhon nu ci'i phyir /	
yul ma ga dha brlag par bya /	
des smras pa /	
lha bdag gi skye bo'i tshogs phal po che rgyas par mi 'gyur lags so //	
rgyal pos smras pa /	
gzhon nu gal te de lta na mdzod gcig ma gtogs par thams cad khyod kho na'i yin no //	
des rgyal po'i khab kyang blangs nas /	
lhas byin gyi drung du song ste /	
smras pa /	
'phags pa bdag gis mdzod gcig ma gtogs par longs spyod thams cad thob bo //	
des smras pa /	
pha rol gnon pa'i 'bras bu de yin mod kyi /	
'on kyang /	
rgyal po rnams ni mdzod kyi mthu can yin te /	
gang la mdzod yod pa de rgyal po yin pas /	
mdzod kyi phyir pha rol gnon pa gyis shig /	
des rgyal po'i khab kyang brlag par bya bar brtsams pa na /	
rgyal po'i khab na gnas pa'i skye @307b bo'i tshogs dang /	
yul ma ga dha na gnas pa'i skye bo'i tshogs dang /	
tsam pa thams cad skrag par gyur nas /	
ji ltar ma skyes dgras mi mthong ba de ltar pho nya btang ste /	
rgyal po la gsol pa /	
lhas bdag cag bu bzhin du so sor bskyangs na /	
gzhon nus ma 'os pa bzhin du bkren par bgyis pas /	
lha'i yul mi phal cher bros lags te /	
bdag cag kyang 'bros par 'tshal lags so;/	
rgyal po snying rje'i bdag nyid can /	
chos gtsor byed pa de mi bde ba skyes nas ma skyes dgra bkug ste /	
dga' ba dang /	
snyan pa dang /	
rjes su mthun pa'i tshig gis mgo la byugs te smras pa /	
bu ngas khyod la yul thams cad byin na ci'i phyir yi chad par byas /	
so sor skyongs shig /	
des smras pa /	
lha rgyal po rnams ni mdzod kyi mthu can lags na /	
bdag la mdzod kyi mthu ma mchis na; ji ltar bgyi /	
des smras pa /	
gal te de lta na btsun mo'i 'khor ma gtogs pa thams cad khyod kho na'i yin no //	
'on kyang rang bzhin ngan cing /	
sdig pa'i grogs po can de 'dug tu mi btub cing brlag pa kho nar byed do //	
rgyal pos spyo ba dang bcas pas smras pa /	
bang mdzod dang /	
mdzod dang /	
yul thams cad khyod kho na la byin na /	
ci'i phyir da dung brlag par byed /	
de skad ces smras pa dang /	
de khros nas blon po rnams la smras pa /	
shes ldan dag rgyal po rgyal rigs spyi bo nas	
dbang bskur ba la smod pa gang yin pa de	
la chad pa ci bcad /	
blon po rnams @308a *//	
kyis smras pa /	
lha chad par dgum lags mod /	
des smras pa /	
nga'i yab yin pas ji ltar bsad kyi /	
deng la de bzung ste phyag sbal du chug la zhog cig /	
de phyag sbal du bcug pa dang /	
rgyal po de la grong mi rnam dga' bas /	
yul de na gnas pa'i skye bo'i tshogs kyis thos nas yid mi bde bar gyur nas /	
ma skyes dgra gtum pa dang /	
brlang pa dang /	
gzu lums che bas de la su yang kha zer mi phod do //	
rgyal po gzugs can snying pos phyag sbal na /	
las kho na la rten cing 'dug pa de la /	
lus 'phags mas snod du btsos pa skyel bar byed do //	
ma skyes dgras btson srung rnams la dris pa /	
shes ldan dag rgyal po bgres po ji ltar 'tsho bar byed /	
de rnams kyis smras pa /	
lha khyod kyi yum gyis snod nas btsos pa skyel lags so //	
ma skyes dgras bsgo ba /	
phyin chad bza' ba dang btung ba ji ltar yang skyel bar mi 'gyur ba khog cig /	
btsun mo rnams la yang bsgo ba /	
sus kyang phyag sbal du bza' ba dang btung ba bskyal bar mi bya'o //	
gang zhig skyel na de chad pas gsod do //	
de zhe gnag pa'i las can yin par shes pa	
su yang kha zas sbyor bar yang mi byed na	
/ skyel ba lta smos kyang ci dgos /	
de nas lus 'phags ma khyim thab la sdug par	
'chums pa'i snying gis phye'i 'deg gus lus byugs shing	
rkang gdub kyi @308b sbubs chus bkang nas bskyal bar	
brtsams te / de des 'tsho bar byed do //	
brtson srung gi mi rnams kyis de'i thabs shes mod	
kyi rgyal po de la dga' bas mthong yang ma	
skyes dgra la ma sbran to //	
ji tsam na yang ma skyes dgras btson srung gi mi rnams la smras pa /	
shes ldan dag rgyal po bgres po ji ltar 'tsho bar byed /	
de rnams kyis rgyas par smras pa dang /	
des smras pa /	
shes ldan dag lus 'phags ma ji ltar phyis skyel bar mi 'gyur bar khog cig /	
de nas bcom ldan 'das kyis de'i dge ba'i rtsa	
ba bskyed pa'i phyir skar khung gi drang thad kyi	
bya rgod kyi phung po'i ri la 'chag par brtsams	
nas / rgyal po gzugs can snying pos skar khung nas /	
drang thad kyi bya rgod kyi phung po'i ri la	
bcom ldan 'das gang na ba la bltas nas dga'	
ba bskyed pas / des na srog dang bral bar	
ma gyur to; ;ma skyes dgras yang btson srung gi	
mi rnams la smras pa /	
shes ldan dag bza' ba dang /	
btung ba ni bkag na da ltar rgyal po bgres po ji ltar 'tsho bar byed /	
de rnams kyis smras pa /	
bcom ldan 'das kyis de rjes su gzung ba'i slad	
du skar khung gi drang thad kyi bya rgod kyi	
phung po'i ri la 'chag par mdzad pa de la	
/ de gdugs re re zhing bzhengs nas gzigs lags so //	
de smras pa /	
skar khung khog la /	
de'i rkang pa gnyis kyang spu gris dros shig /	
de rnams kyis skar khung dag bkag /	
de'i rkang pa gnyis kyang spu gris dras pa dang /	
@309a *// de sdug bsngal gyi tshor bas gdungs pas /	
mchi mas brnangs shing skad 'gag la /	
mig mchi mas gang bas bsams pa /	
bdag sdug bsngal mi bzad pa dog pa thob na /	
bcom ldan 'das kyis ma dgongs pa lta zhig snyam mo //	
sangs rgyas bcom ldan 'das rnams ni de lta bu mi mkhyen pa'am mi gzigs pa'am /	
thugs su mi chud pa'am /	
rnam par mi mkhyen pa ci yang mi mnga'o //	
chos nyid kyis sangs rgyas bcom ldan 'das thugs rje chen po dang ldan pa /	
'jig rten la phan par zhugs pa /	
bsrung ba gcig pu pa /	
nya gcig dpa' ba /	
zla med pa /	
gnyis su mi gsung ba /	
zhi gnas dang lhag mthong gis bzhugs pa /	
dul ba'i gnas gsum gyi gzhi la mkhas pa /	
chu bo bzhi las rgal ba rdzu 'phrul gyi rkang pa bzhi'i zhabs kyi mthil legs par gnas pa /	
bsdu ba'i dngos po bzhi la yun ring po nas yongs su sbyang ba mdzad pa /	
yan lag lnga spangs pa /	
'gro ba lnga las yang dag par 'das pa /	
yan lag drug dang ldan pa /	
pha rol tu phyin pa drug yongs su rdzogs pa /	
byang chub kyi yan lag bdun gyi me tog gis phyug pa; lam gyi yan lag brgyad ston pa /	
mthar gyis gnas pa'i snyoms par 'jug pa dgu la mkhas pa /	
stobs bcu'i stobs dang ldan pa /	
phyogs bcur snyan pas yang dag par @309b rgyas pa /	
brgya phrag bcur dbang bsgyur ba las khyad par du	
'phags pa rnams ni sangs rgyas kyi spyan gyis nyin	
lan gsum mtshan lan gsum du 'jig rten la rnam	
par gzigs nas gang ni nyams /	
gang ni 'phel /	
gang ni mi bzad par gyur /	
gang ni dog par gyur /	
gang ni sdug bsngal bar gyur /	
gang ni mi bzad pa dang /	
dog pa dang /	
sdug bsngal bar gyur /	
gang ni ngan song la gzhol /	
gang ni ngan song la 'bab /	
gang ni ngan song la bab /	
ngas gang ni ngan song las drangs te /	
mtho ris dang thar pa dang /	
'bras bu la gzhag par bya /	
gang gi dge ba'i rtsa ba dag ma skyes pa ni bskyed par bya /	
gang gi dge ba'i rtsa ba bskyed pa dag ni yongs su smin par bya /	
gang gi yongs su smin pa ni rnam par grol	
bar bya zhes ye shes gzigs pa 'jug par mdzad	
do; ;de nas bcom ldan 'das kyis tshe dang ldan	
pa mo'u dgal gyi bu chen po la bka' stsal	
pa / mo'u dgal gyi bu song la nga'i tshig	
gi rgyal po gzugs can snying po la nad med	
par gyur cig ces byos la /	
'di skad ces bcom ldan 'das kyi zhal nas dge	
ba'i bshes gnyen gyi bya ba gang yin pa de	
ngas khyod la mdzad zin te /	
khyod sems can dmyal ba dang /	
dud 'gro'i skye gnas dang /	
yi dvags rnams nas ni rkang pa drangs /	
lha dang mi rnams su ni rab tu bzhag /	
'khor ba ni mthar byas /	
khrag dang mchi ma'i rgya mtsho ni bskams /	
rus pa'i @310a *//	
ri bo las ni bsgral /	
ngan song rnams kyi sgo ni bcad /	
mtho ris dang thar pa'i sgo rnams ni phye na /	
'on kyang khyod nyid kyis las tshogs rnyed pa rkyen	
yongs su bsgyur ba; 'od pa bzhin du nye bar	
gnas pa / gdon mi za bar 'byung bar 'gyur	
ba'i las dag khyod nyid kyis byas shing bsags pa	
dag gzhan su zhig gis so sor myong bar 'gyur	
gnas pa / / rgyal po chen po las byas	
shing bsags pa dag ni phyi rol gyi sa'i khams	
la rnam par smin par mi 'gyur /	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi 'di ltar las	
dge ba dang mi dge ba byas shing bsags pa	
dag ni zin pa'i phung po dang khams dang /	
skye mched rnams kho na la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
rgyal po chen po de lta bas na /	
las kyi skyabs can du gyis shig ces gsung ngo zhes byos shig /	
btsun pa bka' bzhin 'tshal zhes tshe dang ldan pa	
mo'u dgal gyi bu chen po bcom ldan 'das las	
mnyan nas / ji ltar sems gnyam par bzhag na	
bya rgod kyi phung po'i ri las mi snang bar	
mnyan nas / gyur te / phyag sbal du rgyal	
po gzugs can snying po'i mdun du 'dug pa de	
lta bu'i ting nge 'dzin la snyoms par zhugs te	
mnyan nas / gyur te / / 'di skad @310b ces smras so //	
rgyal po chen po bcom ldan 'das kyi zhal nas /	
khyod nad med par gyur cig ces gsung ngo //	
btsun pa mo'u dgal gyi bu chen po bcom ldan 'das la phyag 'tshal lo //	
rgyal po chen po bcom ldan 'das kyi zhal nas /	
'di skad ces /	
dge ba'i bshes gnyen gyis bya ba gang yin pa de ngas khyod la mdzad do //	
khyod sems can dmyal ba dang /	
dud 'gro dang /	
yi dvags rnams nas ni rkang pa drangs /	
lha dang /	
mi rnams su ni rab tu bzhag /	
'khor ba'i ni mthar byas /	
khrag dang mchi ma'i rgya mtsho ni bskams /	
rus pa'i ri bo las ni bsgral /	
ngan song rnams kyi sgo ni bcad /	
mtho ris dang thar pa'i sgo rnams ni phye na /	
'on kyang khyod nyid kyis las tshogs rnyed pa rkyen yongs su bsgyur ba /	
'od pa bzhin du nye bar gnas pa gdon mi	
za bar 'byung bar 'gyur ba'i las dag khyod kyis	
byas shing bsags pa dag gzhan su zhig gis so	
sor myong bar 'gyur /	
rgyal po chen po las byas shing bsags pa dag	
ni phyi rol gyi sa'i khams la rnam par smin	
par mi 'gyur / chu'i khams la mi 'gyur /	
me'i khams la mi 'gyur /	
rlung gi khams la mi gyur gyi /	
'di ltar las dge ba dang /	
mi dge ba'i las byas shing bsags pa dag ni /	
zin pa'i phung po dang /	
khams dang /	
skye mched rnams kho na la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
@311a *// rnyed na lus can rnams la ni //	
'bras bu dag tu 'gyur ba nyid //	
rgyal po chen po de lta bas na khyod kyis	
las kyi skyabs can du gyis shig ces gsung ngo	
// de phyag sbal du bcug pa dang /	
spu gris rkang pa dras pa dang /	
bza' ba dang /	
btung ba dang bral ba'i sdug bsngal gyis nyen pas smras pa /	
btsun pa mo'u dgal gyi bu chen po gang na kha zas bzang po 'tshal lags /	
des smras pa /	
rgyal po chen po rgyal chen bzhi'i ris kyi lha rnams na'o zhes smras nas /	
tshe dang ldan pa mo'u dgal gyi bu chen pos ji ltar sems mnyam par bzhag na /	
phyag sbal de nas mi snang bar gyur te /	
bya rgod kyi phung po la phyin pa de lta bu'i ting nge 'dzin la snyoms par zhugs so //	
ma skyes dgra'i bu 'char byed bzang po'i mdzub mo	
la phol mig byung bas de ngu bar gyur nas	
ma skyes dgra drung du song ste des de phang	
par bzhag nas mgul nas 'khyud /	
'o byas kun tu 'khyud na 'on kyang de ngu ste 'dug tu mi btub bo //	
de nas ma skyes dgras de'i mdzub mo khar bcug pa dang /	
phol mig khar rdol nas ma skyes dgras rnag khrag sa la pho'o //	
gzhon nu 'char byed bzang pos rnag khrag de mthong nas lhag par ngu bar brtsams pa dang /	
btsun mo lus 'phags mas mdzub phyung ba ma skyes dgras mthong nas smras pa /	
yum 'di ji lta bu zhig /	
des smras pa /	
bu nad 'di ni khyed kyi yab mes brgyud de 'ongs pa yin te /	
khyod @311b kyang de ltar gyur pa na khyod kyi yab kyis mdzub mo khar bcug pa dang /	
phol mig rdol nas khyod mi du bar bya ba'i	
phyir rnag khrag sa lam pho bar khong du mid	
do // des smras pa /	
yum bdag gi yab 'di 'dra bar byams par gyur tam /	
des smras pa /	
de 'dra'o //	
de nas ma skyes dgra pha la zhe sdang gi	
kun nas dkris pa dang bral zhing rjes su chags	
pa skyes te / des blon po rnams la smras pa /	
shes ldan dag gang zhig nga la rgyal po bgres	
po gson no zhes zer ba de la ngas rgyal	
srid phyed sbyin no //	
rgyal po de la grong mi dang /	
yul mi rnams dga' ba yin pas /	
skye bo'i tshogs chen pos phyag sbal logs su brgyugs pa'i sgra /	
rgyal pos thos nas bsams pa /	
de ni gnod pa mi bzad pa ci zhig byed par 'gyur ro snyam ste /	
skrag nas shugs nar zhes phyung ste shi ba dang /	
rgyal po chen po rnam thos kyi bu'i bur skyes te /	
pang du 'dug nas lha'i bdud rtsir longs spyod par byed do //	
rnam thos kyi bus smras pa /	
khyod su zhig /	
des bdag ni rgyal ba khyu mchog lags so zhes smras pas /	
de'i ming rgyal ba khyu mchog rgyal ba khyu mchog ces grags so //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa rgyal po gzugs can snying pos las ci	
zhig bgyis na las de'i rnam par smin pas phyug	
cing nor mang la longs spyod che ba'i rigs su	
skyes par gyur cing /	
bcom ldan 'das kyis spyan snga nas bden pa mthong bar @312a *//	
bgyis pa dang /	
sbu [*spu] gris sug pa rkang pa dras te /	
phyag stsal du stsal cing bkres pa dang skom pas gzir nas gum par 'gyur lags /	
bcom ldan 'das kyis bka' stsal pa /	
dge slong dag rgyal po gzugs can snying po 'di nyid kyis las tshogs rnyed pa /	
rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba'i las dag byas shing bsags pas /	
gzugs can snying pos las byas shing bsags pa dag gzhan su zhig gis so sor myong bar 'gyur /	
dge slong dag las byas shing bsags pa dag ni	
phyi rol gyi sa'i khams la rnam par smin par	
mi 'gyur / chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar las dge ba dang /	
mi dge ba byas shing bsags pa dag ni zin pa'i phung po dang /	
khams dang /	
skye mched rnams kho na la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag sngon byung ba sangs rgyas rnams 'byung	
ba med pa na 'jig rten du rang sangs rgyas	
dman pa dang / ngan pa la snying brtse ba can pas mtha'i gnas mal la dga' ba /	
'jig rten gyi yon gnas gcig pu dag 'byung bar 'gyur ba yin pas /	
ji tsam na rang sangs @312b rgyas zhig ljongs rgyu zhing spyod pa na /	
w'a ra n'a sir phyin nas w'a ra n'a si'i	
rdza mkhan zhig gi las khang du nub mo nye	
bar brten te gnas so //	
mgron pa zhig kyang las khang de nyid du gnas	
btab pa las der mgron pa des bshang ba byas	
nas / nub mo nyid langs te song ngo //	
dgra bcom pa rnams dang /	
rang sangs rgyas rnams ni mi bsams par ye shes	
mthong ba mi 'jug pa yin pas rang sangs rgyas	
kyis 'di nyid du bsod snyoms spyad par bya'o snyam	
nas de nyid du 'dug go /	
ji tsam rdza mkhan nam nangs nas las kyi khang	
par zhugs na mi gtsang bas ma rung bar byas	
pa mthong ngo // mi phal pa rnams ni mi	
rtog pa yin pas de rang sangs rgyas la sems	
rab tu gdug par byas te /	
de sems rab tu sngar bas smras pa /	
rab tu byung ba khyod kyi rkang pa gnyis la spu gris dras sam /	
ci na gang gi phyir khyod kyis las khang du bshang ba byas kyi phyi rol du ma song /	
des de sgo bcad nas 'di nyid du skom pa dang bkres pas shi zhig ces bzhag go /	
bdag nyid chen po des bsams pa /	
nyon mongs 'di ni nyams kyis /	
gal te bdag gis sgo phye ste /	
song bar gyur na lhag par yang nyams par 'gyur	
ro snyam nas de cang mi smra bar 'dug go	
/ ji tsam na rdza mkhan dro'i dus la bab nas /	
de'i zhe sdang gi kun nas dkris pa dang bral nas /	
des smras pa /	
kye rab tu byung ba gdugs tshod gsol gyis tshur spyon /	
rang sangs rgyas kyis smras pa /	
bzhin bzang kho bo dus su longs spyod @313a *//	
pa yin pa las dus las yol zin to //	
des smras pa /	
gal te de lta na 'di nyid du bzhugs te /	
sang bshos gsol la gshegs shig /	
des de la snying brtse ba'i phyir khas blangs so //	
des de phyi de nyin par kha zas bsod pas tshim par byas so //	
bdag nyid chen po de dag ni lus kyis chos ston gyi /	
ngag gis ma yin pas /	
des steng gi nam mkha' la mngon par 'phags te /	
'bar ba dang /	
gsal ba dang /	
char 'bebs pa dang /	
glog 'byin pa'i cho 'phrul dag bya bar brtsams so //	
so so'i skye bo ni rdzu 'phrul la myur du	
sems gtod pa yin pas des shing rtsa ba nas	
bcad pa bzhin du rkang pa gnyis la gtugs te	
smras pa / yon gnas chen po mar spyon mar	
spyon bdag 'dod pa'i 'dam du bying ba lag nas	
smras pa / drang du gsol / de babs pa	
dang des de'i rkang pa gnyis la gtugs te smon	
smras pa / drang du gsol / lam btab pa	
/ bdag gi sa yon gnas dam pa 'di lta	
bu la gnod pa bgyis pa'i las gang lags pa	
de'i skal ba can du ma gyur cig /	
bya ba byas pa'i dge ba'i rtsa ba gang yin pa 'dis bdag phyug cing /	
nor mang la longs spyod che ba'i rigs su skye zhing /	
'di bas khyad par du 'phags pa'i ston pa mnyes par bgyid kyi /	
mi mnyes par mi bgyid par 'gyur zhing 'di lta	
bu'i chos rnams kyang thob par gyur cig ces byas	
so // dge slong dag ji snyam du sems /	
de'i tshe @313b de'i dus kyi rdza mkhan gang yin pa de ni /	
gzugs can snying po 'di nyid yin te /	
rang sangs rgyas la sems rab tu gdug pas ngag	
rtsub pa'i las phyung ba gang yin pa de'i las	
kyi rnam par smin pas spu gris rkang pa gnyis	
dras pa dang / phyag sbal du bcug pa dang /	
skom pa dang bkres pas shi ba yin no //	
des bzod pa gsol nas /	
smon lam btab pa gang yin pa de'i las kyi rnam par smin pas phyug ba dang /	
rgyal po'i rigs su skyes nas kyang /	
nga'i spyan snga nas 'jig tshogs la lta ba'i ri'i	
rtse mo nyi shu mtho ba ye shes kyi rdo	
rjes bcom nas rgyun du zhugs pa'i 'bras bu mngon	
sum du thob par byas so //	
dge slong dag de lta bas na las gcig tu	
gnag pa rnams kyi rnam par smin pa ni gcig	
tu gnag pa yin la /	
gcig tu dkar ba rnams kyi ni gcig tu dkar ba yin /	
'dren ma rnams kyi ni 'dren ma yin pas /	
dge slong dag de lta bas na las gcig tu	
gnag pa rnams dang 'dren ma rnams spangs te las	
gcig tu dkar ba la brtsal bar bya ste /	
dge slong dag khyed kyi de lta bu la bslab par bya'o ////	
'dul ba gzhi /	
bam po brgya gnyis pa //	
blon po rnams kyis ma skyes dgra la smras pa /	
lha rgyal po bgres po ni nongs so //	
des thos nas brgyal te sa la 'gyel ba dang /	
chus gtor nas dbugs slar phyung nas /	
mya ngan gyi khang par zhugs te 'dug go /	
de'i mya ngan bsal bar sus kyang mi @314a *//	
nus nas /	
blon po rnams kyis de'i mya ngan bsal bar btsal	
bar brtsams pa las ji tsam na lho phyogs nas	
gar mkhan zhig 'ongs nas /	
blon po rnams kyis de de'i mdun du gar byed	
du bcug kyang ma skyes dgra yid mi bde ba	
nyid pas sus kyang de la legs so zhes bya	
ba ma byin nas /	
gar mkhan phyir byung ba dang /	
bcom ldan 'das kyang phyogs der gshegs so //	
des bcom ldan 'das mthong nas des bsams pa /	
skyes bu dam pa 'di lta bu dag la byas dang /	
des bdag la legs so zhes bya ba byin pa zhig snyam se /	
de bcom ldan 'das la sems mngon par dad pas rdza rnga chen po brdungs so //	
de nas bcom ldan 'das kyis 'dzum pa mdzad do //	
chos nyid kyis gang gi tshe sangs rgyas bcom ldan 'das rnams 'dzum pa mdzad pa de'i tshe /	
zhal nas 'od zer sngon po dang /	
ser po dang /	
dmar po dang /	
dkar po dang /	
btsod ka dag byung nas kha cig ni 'og tu 'gro /	
kha cig ni steng du 'gro la /	
gang dag 'og tu dong ba de dag ni sems can dmyal ba yang sos dang /	
thig nag dang /	
bsdus 'joms dang /	
ngu 'bod dang /	
ngu 'bod chen po dang /	
tsha ba dang /	
rab tu tsha ba dang /	
mnar med dang /	
chu bur can dang /	
chu bur rdol ba dang /	
so thams thams dang /	
kyi hud zer dang /	
aa chu zer dang /	
autpal ltar gas pa dang /	
padma ltar gas pa dang /	
padma ltar gas pa chen @314b por song ste /	
sems can dmyal ba tsha ba dag gang yin pa de dag tu ni bsil bar gyur te /	
'bab par byed la /	
sems can dmyal ba grang ba gang yin pa de	
dag tu ni dro bar gyur te 'bab par byed	
do // des sems can dmyal ba de dag gi	
gnod pa'i bye brag de dag rgyun gcod par byed	
do // cing / de dag 'di snyam du shes ldan dag bdag cag 'di nas shi 'phos sam /	
'on te gzhan du skyes snyam du sems so //	
de dag dad pa bskyed par bya ba'i phyir /	
bcom ldan 'das kyis sprul pa gtong bar mdzad do //	
de dag gis sprul pa mthong nas 'di snyam du sems te /	
shes ldan dag bdag cag 'di nas shi 'phos pa	
yang ma yin la gzhan du skyes pa yang ma	
yin te / 'di ltar sems can sngon ma mthong	
ba 'di'i mthus bdag gi gnod pa'i bye brag dag	
rgyun bcad par gyur to snyam mo //	
de dag sprul pa la sems mngon par dad par gyur nas /	
sems can dmyal ba myong bar 'gyur ba'i las de zad par byas nas /	
gang du bden pa dag gi snod du gyur par 'gyur ba'i lha dang /	
mi rnams kyi nang du nying mtshams sbyor ba len par byed do //	
gang dag steng du 'dong ba de dag ni rgyal chen bzhi'i ris dang /	
sum cu rtsa gsum dang /	
'thab bral dang /	
dga' ldan dang /	
'phrul dga' dang /	
gzhan 'phrul dbang byed dang /	
tshangs ris dang /	
tshangs pa'i mdun na 'don dang /	
tshangs chen dang /	
'od chung dang /	
tshad med 'od dang /	
'od gsal dang /	
dge @315a *//	
chung dang /	
tshad med dge dang /	
dge rgyas dang /	
sprin med dang /	
bsod nams 'phel dang /	
'bras bu che ba dang /	
mi che ba dang /	
mi gdung ba dang /	
gya nom snang ba dang /	
shin tu mthong ba dang /	
'og min gyi lha rnams kyi nang du song nas /	
mi rtag pa dang /	
sdug bsngal ba dang /	
stong pa dang /	
bdag med pa zhes bya ba'i sgra sgrogs par byed cing /	
tshigs su bcad pa gnyis po /	
brtsams par bya zhing 'byung bar bya //	
sangs rgyas bstan la 'jug par bya //	
'dam bu'i khyim la glang chen bzhin //	
'chi bdag sde ni gzhom par bya //	
gang zhig rab tu bag yod par //	
chos 'dul 'di la spyod 'gyur ba //	
skye ba'i 'khor ba rab spangs nas //	
sdug bsngal tha mar byed par 'gyur //	
zhes bya ba yang sgrogs so //	
de nas 'od zer de dag gi stong gsum gyi stong chen po'i 'jig rten gyi khams byul nas /	
bcom ldan 'das nyid kyi rjes bzhin rjes bzhin du 'gro ste /	
de la gal te bcom ldan 'das 'das pa'i las	
lung ston par bzhed na ni bcom ldan 'das kyi	
snam logs su nub par 'gyur ro //	
ma 'ongs pa'i las lung ston par bzhed na ni /	
mdun logs su nub par 'gyur /	
sems can dmyal bar skye bar lung ston par bzhed na ni /	
zhabs kyi mthil du nub par 'gyur /	
dud 'gror skye bar lung ston par bzhed na ni /	
rting par nub par 'gyur /	
yi dvags su skye bar @315b lung ston bar bzhed na ni /	
zhabs kyi mthe bor nub par 'gyur /	
mir skye bar lung ston par bzhed na ni /	
pus mor nub par 'gyur /	
stobs kyi 'khor los sgyur ba'i rgyal srid lung ston par bzhed na ni /	
phyag mthil g-yon par nub par 'gyur /	
'khor los sgyur ba'i rgyal srid lung ston par bzhed na ni /	
phyag mthil g-yas par nub par 'gyur /	
lhar skye bar lung ston par bzhed na ni /	
lte bar nub par 'gyur /	
nyan thos kyi byang chub tu lung ston par bzhed na ni /	
zhal du nub par 'gyur /	
rang sangs rgyas kyi byang chub tu lung ston par bzhed na ni /	
mdzod spur nus par 'gyur /	
bla na med pa yang dag par rdzogs pa'i byang	
chub tu lung ston par bzhed na ni gtsug tor	
du nub par 'gyur ro //	
de nas 'od zer de dag gis bcom ldan 'das	
la lan gsum du bskor ba byas te bcom ldan	
'das kyi mdzod spur nub bo //	
de nas bcom ldan 'das la tshe dang ldan kun dga' bos thal mo sbyar te zhus pa /	
kha dog sna tshogs stong gis bkra ba yi //	
tshogs rnams zhal gyi sgo nas byung gyur pa //	
ji ltar gdugs ni shar bar gyur pa bzhin //	
de yis phyogs rnams kun tu snang bar bgyis //	
yang tshigs su bcad de gsol pa /	
rgod bral zhum dang rgyags pa spangs pa yi //	
sangs rgyas 'gro nang mchog gi rgyur gyur pa //	
rgyal ba dgra thul byed rgyu ma mchis par //	
rtsa lag dung ltar dkar 'dzum ston mi mdzad //	
de slad brtan pa nyid blos dus @316a *//	
mkhyen nas //	
rgyal ba'i dbang po thub pa skyes kyi mchog /	
nyan par 'tshal ba nyan pa po rnams kyi //	
the tshom skyes pa gsung tshig bstan pa dang //	
dam pa bzang po dag gis bsal du gsol //	
tsha chu ri dbang lta bur brtan pa'i mchog /	
rdzogs sangs rgyas rnams glo bur 'dzum mi ston //	
brtan pa ci slad 'dzum pa ston mdzad pa //	
skye bo phal chen 'di dag de nyan 'tshal //	
kun dga' bo khyod kyis gar mkhan nga la sems	
mngon par dad par byas nas rdza rnga chen po	
rdung bar byed pa de mthong ngam /	
btsun pa de mthong lags so //	
kun dga' bo gar mkhan de sems bskyed pa des	
rang sangs rgyas rnga sgra zhes bya bar 'gyur te	
/ de'i sbyin pa'i chos ni 'di yin te /	
nga la sems dad par byas pa gang yin pa'o //	
lhas byin gyis ma skyes dgra la smras pa /	
kho bos khyod rgyal srid la bzhag pa yin gyi	
khyod kyis kyang kho bo sangs rgyas nyid du skos	
shig / des smras pa /	
bcom ldan 'das ni sku gser gyi kha dog nyid du 'dug na /	
re zhig dang por gser gyi kha dog nyid med do //	
des smras pa /	
kho bo yang gser gyi kha dog tu snang bar	
'gyur ro zhes des gser mgar bkug nas smras pa	
/ kho bo'i lus gser gyis g-yogs shig /	
de smras pa /	
'phags pa gal te tshor ba mnags phod na'o //	
des smras pa /	
khyod kyis g-yogs shig dang phod par bya'o //	
des tsan tsu @316b zhes bya ba'i 'bru mar gyis lus byugs nas /	
gser gyi gyim phag gis lus g-yogs pa dang /	
de sdug bsngal mi bzad pa tsha ba rtsub pa	
yid du mi 'ong ba'i tshor ba nyams su myong	
ngo // dge slong rnams kyis ko ka li ka la dris pa /	
lhas byin gang na /	
des smras pa /	
phyogs che ge mo zhig na gser gyi kha dog tu snang bar bsgyur ro //	
dge slong rnams phyogs der song ba dang /	
de rnams kyis de sdug bsngal gyi tshor bas nyen te ku co 'don pa thos nas /	
de rnams bcom ldan 'das kyi spyan sngar dong ngo //	
dge slong rnams the tshom skyes te the tshom thams cad gcod pa /	
sangs rgyas bcom ldan 'das la zhus pa /	
btsun pa lhas byin gyis gser gyi kha dog don	
du gnyer ba sdug bsngal mi bzad pa tsha ba	
rtsub pa yid du mi 'ong ba'i tshor ba nyams	
su myong ba la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'di 'das pa'i dus na yang gser gyi	
zhva don du gnyer ba'i phyir tshul ma yin pas	
sdug bsngal bar gyur pa nyon cig /	
dge slong dag sngon byung ba grong khyer w'a ra n'a si na /	
khyo lam ring por song ba'i bud med cig yod	
pa de'i mdun du bya rog cig skad snyan par	
'byin nas / des smras pa /	
bya rog song zhig /	
bya rog song zhig /	
gal te bdag gi khyim thab bde bar 'khor na gser gyi zhva zhig sbyin no //	
ji tsam na de'i khyim thab de yang bde bar slar 'ongs so //	
bya @317a *//	
rog de gser gyi zhva'i ched du de'i mdun du	
'dug nas skad snyan par phyung ba dang de nas	
de la gser gyi zhva zhig byin no //	
des de gyon nas phan tshun du lding ba na /	
de gser gyi zhva'i phyir bya khras mgo bcad do //	
lhas tshigs su bcad de smras pa /	
don med gzhi dang ldan pa yi //	
nor ni phung bar 'gyur ba ste //	
gang gi mgo la gser yod pa'i //	
bya rog gis ni phung byed btsal //	
bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi bya rog gang yin pa de ni lhas byin 'di nyid yin te /	
de na yang 'di gser gyi rgyus tshul ma yin pas sdug bsngal bar gyur to //	
da ltar yang 'di gser gyi kha dog don du	
gnyer ba'i phyir sdug bsngal mi bzad pa tsha ba	
rtsub pa yid du mi 'ong ba'i tshor ba nyams	
su myong bar gyur to //	
gzhan yang lhas byin gyis ma skyes dgra la smras pa /	
kho bos ni khyod rgyal srid la bzhag gis /	
khyod kyis kyang kho bo sangs rgyas nyid du chug cig /	
des smras pa /	
bcom ldan 'das kyi zhabs kyi mthil la ni 'khor lo'i mtshan gyis mtshan pa'i rtags yod na /	
khyod kyi rkang pa'i mthil la ni 'khor lo'i mtshan gyis mtshan pa'i rtags med do //	
des smras pa /	
kho bos kyang rkang pa'i mthil la 'khor lo'i rtags	
bsgrub par bya'o zhes des lcags mgar rnams bkug nas	
smras pa / kho bo'i rkang mthil la 'khor lo 'dri nus sam /	
de rnams kyis smras @317b pa; 'phags pa gal te tshor ba mnags phod na'o //	
des smras pa /	
phod kyis gyis shig /	
de rnams kyis bsams pa /	
'di mthu dang ldan pa yin pas /	
gal te 'di bzhin du bris na /	
rdog pas bdag cag srog dang bral bar 'gyur ba'i	
gnas gang yin pa de ni yod do snyam nas	
/ de rnams kyis rtsig pa 'bigs su bcug nas smras pa /	
'phags pa rtsig pa'i bu gu 'dir rkang pa gnyis chug cig /	
des rtsig pa'i bu gar rkang pa gnyis bcug pa dang /	
lcags mgar rnams kyis 'khor lo me'i kha dog tu 'dug par byas nas rkang pa bsregs pa dang /	
de sdug bsngal mi bzad pa tsha ba rtsub pa	
yid du mi 'ong ba'i tshor ba nyams su myong	
bar 'gyur to // dge slong rnams kyis ko ka li ka la dris pa lhas byin gang na /	
phyogs ga ge mo zhig na rkang pa'i mthil la 'khor lo'i rtags bsgrub bo //	
dge slong rnams phyogs der song ba dang /	
de rnams kyis sdug bsngal gyi tshor bas nyen cing ku co 'don pa thos nas /	
de rnams bcom ldan 'das kyis spyan sngar dong ngo //	
dge slong rnams the tshom skyes nas the tshom thams cad gcod pa /	
sangs rgyas bcom ldan 'das la zhus pa /	
btsun pa lhas byin rkang pa'i mthil la 'khor lo'i	
rtags don du gnyer bas sdug bsngal mi bzad pa	
tsha ba rtsub pa yid du mi mchi ba'i tshor	
ba nyams su myong bar gyur pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i @318a *//	
dus na yang 'di rkang rjes kyi phyir tshul ma	
yin pas sdug bsngal bar gyur pa de nyon cig	
/ dge slong dag sngon byung ba gangs can la	
glang po che zhig yod pa chu 'thung du 'babs	
pa de'i phyi bzhin wa zhig kyang babs pa dang	
/ / des glang po che'i rjes mthong nas bdag nyid kyi gom pas gzhal bar brtsams te /	
des bsams pa /	
rjes 'di ni bdag gi yin no //	
zhes de mchong zhing mchong zhing rjes kyi steng du	
rkang pa 'jog pa na sdong dum khye'u ka zhig	
gi steng du rdeg 'chos par gyur to //	
lhas tshigs su bcad de smras pa /	
mdor na glang chen rkang rjes dang //	
blun po khyod rjes mi 'dra yis //	
don med blo 'di spong byos shig /	
ngal ba thob par gyur ta re //	
dge slong dag ji snyam du sems de'i tshe de'i	
dus kyi wa gang yin pa de ni lhas byin	
'di nyid yin te /	
de na yang 'di rkang rjes kyi phyir tshul ma yin pas sdug bsngal bar gyur to //	
da ltar yang 'di rkang mthil la 'khor lo'i rtags	
don du gnyer ba'i phyir sdug bsngal mi bzad pa	
tsha ba rtsub pa /	
yid du mi 'ong ba'i tshor ba nyams su myong bar gyur to //	
sangs rgyas bcom ldan 'das rgyal po'i khab bya rgod	
phung po'i ri la gnod sbyin kum bhi ri'i gnas	
na bzhugs so // lhas byin gyis yang ma skyes dgra la smras pa /	
kho bos khyod ni rgyal srid la bzhag na /	
khyod kyis kho bo sangs rgyas su gzhug ma nus	
kyi da ni kho bos dge sbyong go'u ta ma	
srog dang bral gyis khyod @318b kyis sus bsad dam	
/ gang du bsad ma smra shig /	
des smras pa /	
de bzhin du gyis shig /	
ji tsam nas lho phyogs nas 'khrul 'khor gyi sgyu	
rtsal gyi slob dpon zhig 'ongs nas lhas byin gyis	
de bkug ste; smras pa /	
kye slob dpon khyod kyis mi lnga brgyas 'phen pa de lta bu'i sgyogs nus sam /	
des smras pa /	
'phags pa nus so //	
des de la mu tig gi do shal brgya stong	
ri ba byin zhing mi stong gi gla yang byin	
nas smras pa / gnas gang na bcom ldan 'das	
bzhugs pa de'i drang thad kyi bya rgod kyi phung	
po'i ri'i steng der sgyogs chos shig /	
sgyogs 'phen pa'i mi lnga brgya po de dag kyang 'khod du bcug go /	
gnas gzhan zhig tu nyis brgya lnga bcu 'khod du bcug nas bsgo ba /	
khyed cag gal te dge sbyong go'u ta ma sgyogs kyis ma gsod na khyod kyis gsod cig /	
de'i don du gnas gzhan dang /	
gnas gzhan du yang /	
mi rnams 'khod du bcug nas thams cad la bsgo ba /	
khyed cag gang gi sgor dge sbyong go'u ta ma 'ongs dang /	
de dag gis gsod cig /	
bdag nyid kyang phyogs gzhan zhig tu 'dug nas 'di rnams kyis shor dang /	
bdag nyid kyis gsod snyam mo //	
ji tsam na mi lnga brgyas sgyogs 'phang bar brtsams te /	
smras pa /	
su'i phyir sgyogs 'phang /	
ci tsam na sangs rgyas bcom ldan 'das shod na bzhugs pa mthong nas /	
de rnams kyis smras pa /	
shes ldan dag bdag cag rang gi srog btang ba ni bla'i /	
lha dang mis mchod pa'i sangs @319a *//	
rgyas bcom ldan 'das bgrongs pa ni de lta ma	
yin gyis sgyogs por ro zhes de rnams kyis sgyogs	
por nas / bya rgod kyi phung po'i ri la	
phan tshun du rgyu zhing gnas gang zhig nas babs	
por nas / na / lhas byin gyis mi mthong bar 'gyur snyam mo //	
de rnams kyis bsams pa bcom ldan 'das kyis thugs su chud nas /	
them skas shig sprul pa dang /	
de rnams kyis them skas de mthong nas /	
'di snyam du sems te /	
shes ldan dag them skas 'di sus btsugs snyam na /	
de ni bcom ldan 'das kyi mthus yin no snyam	
nas de rnams lhag par yang bcom ldan 'das la	
sems mngon par dad par gyur te /	
them skas de las babs nas /	
bcom ldan 'das gang na ba der dong ngo //	
bcom ldan 'das kyang de dag gdul ba kho na la bltos nas /	
bya rgod phung po'i ri la 'chag cing bzhugs so //	
de nas de rnams kyis bcom ldan 'das kyi zhabs gnyis la mgo bos phyag byas te /	
chos mnyan pa'i phyir spyan snga na 'dug go /	
bcom ldan 'das kyis de rnams kyi bsam pa dang bag la nyal ba dang /	
khams dang rang bzhin mkhyen nas gang thos pas 'phags	
pa'i bden pa bzhi so sor rtogs par 'gyur ba	
de lta bu'i chos bshad pa mdzad pas /	
de rnams kyis 'jig tshogs la lta ba'i ri'i rtse	
mo nyi shu mtho ba ye shes kyi rdo rjes	
bcom nas rgyun du zhugs pa'i @319b 'bras bu mngon	
sum du byas te /	
bden pa mthong ba dang /	
lan gsum du ched du brjod pas ched du brjod pa /	
btsun pa bdag cag la pas ma bgyis /	
mas ma lags /	
rgyal pos ma lags lha rnams kyis ma lags /	
sdug pas ma lags /	
rang gi skye bo dang /	
gnyen gyi tshogs kyis ma lags /	
sngon gyi 'das pa rnams kyis ma lags /	
dge sbyong dang /	
bram ze rnams kyis ma lags pa gang lags pa	
de bcom ldan 'das kyis bdag cag la mdzad de	
/ dmyal ba dang /	
dud 'gro dang /	
yi dvags rnams nas ni rkang pa drangs /	
lha dang mi rnams su ni rab tu bzhag /	
'khor ba'i mthar ni bgyis /	
khrag dang mchi ma'i rgya mtsho ni bskams /	
rus pa'i ri bo las ni bsgral /	
ngan song gi sgo rnams ni bkum /	
mtho ris dang thar pa'i sgo rnams ni phye /	
thog ma med pa'i dus nas bsags pa'i 'jig tshogs	
la lta ba'i ri'i rtse mo nyi shu mtho ba	
ye shes kyi rdo rjes bcom nas /	
rgyun du zhugs pa'i 'bras bu mngon sum du bgyis te /	
btsun pa bdag cag ni 'phags so //	
mngon par 'phags so //	
bdag cag bcom ldan 'das dang chos dang dge slong gi dge 'dun la skyabs su mchi lags kyis /	
bcom ldan 'das kyis bdag cag dge bsnyen du gzung du gsol //	
deng slan chad ji srid 'tsho'i bar du srog dang yang bsdos te /	
skyabs su mchi bar mngon par dad lags so zhes gsol nas /	
bcom ldan 'das kyi spyan snga nas bslab pa'i gzhi lnga rnams blang @320a *//	
bar brtsams so //	
'khrul 'khor gyi sgyu rtsal gyi slob dpon yang 'di	
ni sangs rgyas bcom ldan 'das bgrongs par byed pa	
yin no snyam du bsams nas /	
de rnams kyi phyi bzhin them skas las babs nas	
mu tig gi do shal brgya stong ri ba khyer	
te bros so // lhas byin ni rngo ba 'phen par dga' bas /	
yang dang yang du lta ba na ma 'phangs so snyam nas /	
rang nyid kyis mi lnga brgya po gzhan khrid de /	
bya rgod kyi phung po'i ri la 'dzeg par brtsams pa na /	
mi lnga brgya po de dag bcom ldan 'das kyi spyan snga na chos nyan par mthong ngo //	
mthong nas kyang lhag par yang mi bzod pa skyes te /	
phyogs gzhan zhig nas bya rgod kyi phung po'i ri la 'dzeg pa dang /	
ji tsam na 'khrul 'khor gyi slob dpon yang bros	
par mthong nas de rang nyid kyis 'khor lnga brgya	
dang / sgyogs 'phang bar brtsams so //	
bcom ldan 'das kyis dgongs pa /	
nga nyid kyis las tshogs rnyed pa rkyen yongs su sgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba'i las dag byas shing bsags pas /	
nga nyid kyis las byas shing bsags pa dag /	
gzhan su zhig gis so sor myong bar 'gyur snyam du dgongs nas /	
mi lnga brgya po de dag la 'di skad ces bka' stsal to //	
shes ldan dag lhas byin kun nas dkris pa drag po la gnas nas /	
bya rgod kyi phung po'i ri la 'dzeg gis deng zhig /	
'di dag ni nga'i las yin no //	
de nas mi lnga @320b brgya po de dag bros so //	
lha rnams kyi shes pa mthong ba ni 'og tu 'jug pa yin pas /	
de nas gnod sbyin lag na rdo rje 'di snyam du sems te /	
lhas byin ni bcom ldan 'das bgrongs pa'i phyir pha rol tu gnod pa byed do //	
snyam nas bsams nas /	
gnod sbyin kum bi ra gang na ba der dong ste phyin pa dang /	
gnod sbyin kum bi ra la 'di skad ces smras so //	
lhas byin ni bya rgod kyi phung po'i ri la	
sgyogs kyis bcom ldan 'das la rdo 'phen par rtsom	
pa / bcom ldan 'das ni khyod kyi gnas na bzhugs pas /	
de la kho bos 'bad de rdo ba bar snang	
la rdo rjes phye mar brlag na gal te na	
phye mar brlags pa'i dum bu bcom ldan 'das kyi	
steng du 'bab par 'gyur gyis /	
khyod kyis grogs gyis shig /	
des smras pa /	
bka' bzhin 'tshal /	
bcom ldan 'das kyis ni bla gab med pa na bzhugs bzhugs nas ri'i phug tu gshegs so //	
lhas byin 'khor lnga brgya pos sgyogs drangs te bcom ldan 'das la rdo ba 'phang so //	
gnod sbyin lag na rdo rje'i rdo rjes phye mar	
byas pa las de'i phyed bcom ldan 'das kyi gnas	
su lhung du cha ba gnod sbyin kum bi ras	
legs par ma zin pas des bsad nas /	
rdo ba'i dum bu yar ba zhig gis bcom ldan 'das kyi zhabs la rma byung bar gyur to //	
de nas bcom ldan 'das kyis de'i tshe tshigs su bcad pas bka' stsal pa /	
gang du gnas na las kyis mi rdzi ba'i //	
sa phyogs de ni yod pa ma yin te //	
bar snang nyid min rgya mtsho'i nang min zhing //	
ri @321a *//	
po'i phug tu zhugs pa'ang ma yin no //	
gnod sbyin kum bi ra yang /	
dge ba'i sems kyis shi ste shi nas /	
sum cu rtsa gsum pa'i lha gya nom pa rnams kyi nang du skyes so;/	
chos nyid kyis lha'i bu'am /	
lha'i bu mo ni skyes nas ring po ma lon par sems gsum skye bar 'gyur te /	
gang nas shi 'phos pa dang /	
gang du skyes pa dang /	
las gang gis yin pa'o //	
des gnod sbyin las shi 'phos pa dang sum cu	
rtsa gsum pa'i lha gya nom pa rnams kyi nang	
du skyes pa dang /	
bcom ldan 'das la sems mngon par dad par byas pas yin par mthong ste /	
de nas sngon gnod sbyin byed pa'i lha'i bu 'di snyam du sems te /	
zhag lon nas bcom ldan 'das la blta ba'i phyir 'gro ba ni /	
bdag gi cha ma yin gyis ma la bdag gis	
zhag ma lon par bcom ldan 'das la blta ba	
dang / bsnyen bkur bya ba'i phyir 'gro'o snyam nas /	
de nas sngon gnod sbyin byed pa'i lha'i bu rna	
cha gdub kor dri ma med cing g-yo ba thogs	
pa / do shal dang se mo dos lus brgyan nas /	
de nyid kyi mtshan mo lha rnams kyi me tog autpa la dang /	
padma dang /	
ku mu da dang /	
padma dkar po dang /	
manda ra ba rnams kyis thu ba bkang ste /	
bya rgod kyi phung po'i ri thams cad snang ba rgya chen pos gsal bar byas nas /	
bcom ldan 'das la me tog gis gtor te /	
bcom ldan 'das kyi spyan sngar chos mnyan pa'i phyir 'dug go /	
@321b bcom ldan 'das kyis de'i bsam pa dang bag la nyal dang /	
khams dang /	
rang bzhin thugs su chud nas gang thos pas 'phags	
pa'i bden pa bzhi so sor rtogs par 'gyur ba	
de lta bu'i chos bshad pa mdzad pas sngon gnod	
sbyin byed byed pa'i lha'i bu 'jig tshogs la lta	
ba'i ri'i rtse mo nyi shu mtho ba ye shes	
kyi rdo rjes bcom nas rgyun du zhugs pa'i 'bras	
bu mngon sum du byas te /	
bden pa mthong nas lan gsum du ched du brjod pas ched du brjod pa /	
btsun pa bdag la phas ma lags /	
mas ma lags /	
rgyal pos ma lags /	
lha rnams kyis ma lags /	
sdug pas ma lags /	
rang gi skye bo dang gnyen gyi tshogs kyis ma lags /	
sngon gyi 'das pa rnams kyis ma lags /	
dge sbyong dang bram zes ma lags pa gang lags	
pa de bcom ldan 'das kyis bdag la mdzad de	
/ khrag dang mchi ma'i rgya mtsho ni bskams /	
rus pa'i ri bo dag las ni bsgral /	
ngan song rnams kyi sgo ni bkum /	
mtho ris dang thar pa'i sgo rnams ni phye /	
lha dang mi rnams su ni bdag rab tu bzhag go /	
yang gsol pa /	
khyod mthus nyes pa mang ldan mi bzad pa'i //	
ngan song lam bkag bsod nams bzang po yi //	
mtho ris 'gro ba phye zhing bdag gis ni //	
mya ngan 'das pa'i lam yang thob par gyur //	
khyod la brten nas shin tu rnam dag mig /	
nyes bral dag pa de ring bdag gis thob //	
go 'phang zhi ba 'phags pa dgyes thob ste //	
sdug bsngal rgya mtsho'i pha rol rgal lags so //	
@322a *// 'gro ba lha min lha dang mis mchod pa //	
skye dang rga dang na 'chi bral ba'o //	
srid pa stong du mthong bar rab dka' ba //	
thub pa deng khyod mthong ba'i 'bras bu mchis //	
de nas do shal rab 'phyang dga' gyur pa //	
zhabs gnyis la ni mngon par phyag 'tshal nas //	
dgra thul ba la g-yas nas bskor byas nas //	
lha yi 'jig rten mngon phyogs mkha' la song //	
de nas sngon gnod sbyin byed byed pa'i lha'i bu tshong ba khe spogs rnyed pa lta bu dang /	
zhing pa lo tog legs pa lta bu dang /	
dpa' bo g-yul las rgyal ba lta bu dang /	
nad pa nad thams cad las yongs su thar pa	
lta bur 'byor ba gang gis bcom ldan 'das kyi	
spyan sngar song ba'i 'byor pa de nyid kyis rang	
gi gnas su song ngo //	
dge slong rnams nam gyi cha stod dang cha smad	
la mi nyal bar rnal 'byor la rjes su brtson	
pas gnas pa na /	
de rnams kyis bcom ldan 'das kyi spyan snga na snang ba rgya chen po de mthong ngo //	
mthong nas the tshom zos te /	
bcom ldan 'das la zhus pa /	
bcom ldan 'das ci lags /	
mdang gsum bcom ldan 'das la blta ba'i slad du mi mjed kyi bdag po tshangs pa'am /	
lha rnams kyi dbang po brgya byin nam /	
'jig rten skyong ba bzhi mchis lags sam /	
bcom ldan 'das kyis bka' stsal pa /	
dge slong dag nga blta ba'i phyir 'ongs pa ni /	
mi mjed kyi bdag po tshangs pa yang ma yin /	
lha rnams kyi dbang po brgya byin yang ma yin /	
'jig @322b rten skyong ba bzhi yang ma yin te /	
de lta mod kyi lha sbyin nga bsad pa'i phyir	
'bad pas bya rgod kyi phung po'i ri las sgyogs	
kyi rdo 'phangs pa gang yin pa de bar snang	
nyid la gnod sbyin lag na rdo rjes phye mar	
byas pa de'i phyed nga'i steng du lhung ba gnod	
sbyin kum bi ras bzung nyes pas de des bsad	
do // nga la sems mngon par dad nas shi	
bas sum cu rtsa gsum pa'i lha gya nom pa	
rnams kyi nang du skyes pa yin te de mdang	
gsum nga'i spyan sngar 'ongs nas /	
ngas de la chos bshad de /	
bden pa mthong bar byas nas /	
rang gi gnas su song ba yin no //	
dge slong dag de lta bas na /	
las gcig tu gnag pa rnams kyi rnam par smin pa ni gcig tu gnag pa yin la /	
gcig tu dkar pa rnams kyi ni gcig tu dkar ba yin la /	
'dren ma rnams kyi ni 'dren ma yin pas /	
dge slong dag de lta bas na las gcig tu gnag rnams dang 'dren ma rnams ni spangs la /	
las gcig tu dkar ba la brtsal bar bya ste /	
dge slong dag khyed kyis de lta bu la bslab par bya'o //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa gnod sbyin kum bi ras bcom ldan 'das	
kyi slad du bdag nyid yongs su btang ba la	
gzigs / bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang 'dis nga'i phyir bdag nyid yongs su btang ba de nyon cig /	
dge slong dag sngon byung ba grong khyer w'a ra	
n'a si na rgyal po tshangs sbyin zhes bya ba	
'byor @323a *// pa dang /	
rgyas pa dang /	
bde ba dang /	
lo legs pa skye bo dang /	
mi mang pos rab tu gang ba na rgyal srid byed du 'jug go /	
de'i tshe grong khyer w'a ra n'a si dang ha	
cang yang mi ring ba zhig na yod pa'i bsti	
gnas rtsa ba dang /	
me tog dang 'bras bu dang /	
chu phun sum tshogs pa dang /	
bya sna tshogs skad 'byin pa zhig na /	
drang srong dka' thub drag po spyod pa chu dang rtsa ba dang /	
'bras bu la longs spyod pa /	
pags pa dang shing shun gyon pa zhig gnas so //	
de'i bsti gnas kyi nye 'khor na rngon pa zhig ri dvags bsad cing 'tsho bar byed de /	
de dus su drang srong de'i gan du 'ong ngo //	
drang srong des kyang rngon pa 'dis bdag gi nye	
'khor na gnas pa'i ri dvags rnams gsod par mi	
'gyur bar bya ba'i phyir de ngal sos nas rtsa	
ba dang / 'bras bu stobs par byed pas /	
de gnyis gcig la gcig pha dang bu'i 'du shes skyes par gyur te /	
rngon pas ni drang srong la pha zhes tshig tu 'bod do //	
drang srong gis kyang rngon pa la bu zhes 'bod do //	
ji tsam na dus gzhan zhig na rgyal po tshangs sbyin nang par sngar langs te /	
ri dvags shor du phyir byung ba des /	
ri dvags shig la mdas shi gsor du bsnun pa dang /	
drang srong de'i bsti gnas su zhugs so //	
der yang rgyal pos lcags mdas gnad du bsnun pas shi bar gyur to //	
de nas drang srong de khro ba'i kun nas dkris pas smras pa /	
rgyal po khyod ni phung dkrol spyod pa ngan pa zhig ste /	
des na ri dvags nga la skyabs su 'ongs pa	
@323b bsad do zhes de skad ces smras pa dang	
/ rgyal po zhe sdang gi kun nas dkris pa	
la zhen pa'i blos blon po rnams la smras pa	
/ / shes ldan dag rgyal po rgyal rigs spyi	
bo nas dbang bskur ba la kha tshas zer ba	
gang yin pa de la chad pa cis bcad /	
blon po rnams kyis smras pa /	
lha chad pa dgum lags mod /	
rgyal pos smras pa /	
gal te de lta na drang srong 'di ngas yongs su spangs so //	
blon po rnams kyis drang srong gsad par brtsams pa	
na stes dbang gis rngon pa de yang drang srong	
de'i nye 'khor na 'dug nas /	
des bsams pas /	
bdag gson bzhin du drang srong ci'i phyir gsod du	
gzhug snyam nas nges g-yul 'gyed par brtsams pa na	
drang srong de bros nas /	
dpung chen po'i tshogs kyis de bsad do //	
bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi drang srong gang yin pa de ni nga nyid yin no //	
de'i tshe de'i dus kyi rngon pa gang yin pa	
de ni gnod sbyin kum bi ra 'di nyid yin	
te / de na yang 'dis nga'i phyir bdag nyid yongs su btang ngo //	
da ltar yang 'dis nga'i phyir bdag nyid yongs su btang ngo //	
bcom ldan 'das kyi zhabs la rdo ba'i dum bus	
rma byung ba khrag chad du ma btub nas de	
bzhin du 'dzag go /	
sman pa'i rgyal po 'tsho byed bcom ldan 'das gyi	
snyun brtag pa'i phyir dus gsum du spyan sngar 'gro'o	
// rgyal po'i khab na gnas pa'i skye ba'i tshogs dad pa can dang /	
yul sna tshogs nas lhags pa'i yang dag pa'i lta ba @324a *//	
dang ldan pa nor can dang /	
tshong dpon dang /	
ded dpon rnams kyang 'ongs te /	
de na kha cig gis smras pa /	
'tsho byed sman 'di ni de la bzang ngo //	
gzhan dag gis smras pa /	
'di ni de bas kyang bzang ngo //	
sman pa'i rgyal po 'tsho byed kyis smras pa /	
'di la mod la gdangs par 'gyur ba'i sman yod mod kyi de ni rnyed par dka'o //	
tshe dang ldan pa kun dga' bos smras pa /	
'tsho byed de ci yin /	
des smras pa /	
tsan dan sa mchog yin no //	
de'i tshe tsan dan sa mchog rnyed pa nyid med do //	
ji tsam na tshong dpon zhig yod pas 'di ltar	
bdag gis tsan dan sa mchog dus dus su btsongs	
pas / rgyal po ma skyes dgra 'di ni gtum pa brlang pa gzu lums can yin pas /	
gal te ma stes te de la /	
tsan dan sa mchog dgos par gyur la /	
de ma rnyed na gdon mi za bar mgo gcod	
par yang 'gyur ro snyam nas tsan dan sa mchog	
bsris te bzhag pa zhig yod do //	
des sman pa'i rgyal po 'tsho byed kyis ji ltar	
bcom ldan 'das kyi snyun la ni tsan dan sa	
mchog gis gdangs par 'gyur ro //	
zhes bstan pa thos nas des bsams pa /	
ma skyes dgra 'di lhas byin gyis sbad pas /	
bcom ldan 'das la zhe 'gras pa'i blo yod do //	
gal te bdag gis bcom ldan 'das la tsan dan sa mchog phul na /	
bdag la gnod pa byed pa'i gnas gang yin pa de yod snyam mo //	
yang bsams pa /	
bcom @324b ldan 'das ni lha dang mis mchod pa	
yin pas gal te de'i don du srog dang phral	
na yang phral du zad /	
ma la bdag gis bcom ldan 'das la tsan dan sa mchog dbul lo snyam nas /	
de nas tsan dan sa mchog khyer te /	
bcom ldan 'das kyi spyan sngar song nas zhabs la gtugs te gsol pa /	
bcom ldan 'das bdag gis bcom ldan 'das la tsan	
dan sa mchog gis bgyi ba mchis par glo bar	
chud na / bcom ldan 'das kyis thugs brtse bar dgongs te 'di bzhes su gsol /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo bdag nyid chen po 'di nyid las tsan dan sa mchog long zhig /	
tshe dang ldan pa kun dga' bos blangs so //	
de nas tshong pa de dga' ba dang /	
mgu ba skyes nas /	
bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas song ngo //	
de nas bcom ldan 'das 'dzum pa mdzad do //	
chos nyid kyis gnag gi tshe sangs rgyas bcom ldan	
'das rnams 'dzum pa mdzad pa de'i tshe zhal nas	
'od zer sngon po dang /	
ser po dang /	
dmar po dang /	
dkar po dang /	
btsod kha dag byung nas /	
kha cig ni 'og tu 'gro /	
kha cig ni steng du 'gro /	
gang dag 'og tu 'gro ba dag ni sems can dmyal ba yang sos dang /	
thig nag dang /	
bsdus 'joms dang /	
ngu 'bod dang /	
ngu 'bod chen po dang /	
tsha ba dang /	
rab tu tsha ba dang /	
mnar med pa dang /	
chu bur can dang /	
chu bur rdol pa can @325a *//	
dang /	
so thams thams dang /	
kyi hud zer dang /	
aa chu zer dang /	
autpal ltar gas pa dang /	
padma ltar gas pa dang /	
padma ltar gas pa chen por song ste /	
sems can dmyal ba tsha ba gang yin pa de dag tu ni bsil bar gyur te /	
'bab par byed la /	
sems can dmyal ba grang ba gang yin pa de dag tu ni dro bar gyur te /	
'bab par byed do //	
des sems can dmyal ba de dag gi gnod ba'i	
bye brag dag rgyun gcod par byed cing de dag	
'di snyam du / shes ldan dag ci bdag cag	
'di nas shi 'phos sam 'on te gzhan du skyes	
snyam du sems so //	
de dag dad pa bskyed par bya ba'i phyir bcom ldan 'das kyis sprul pa gtong bar mdzad de /	
de dag gis sprul ba mthong nas /	
'di snyam du sems te /	
shes ldan dag bdag cag 'di nas shi 'phos pa	
yang ma yin la gzhan du skyes pa yang ma	
yin te / 'di ltar sems can sngon ma mthong	
ba 'di'i mthus bdag cag gi gnod pa'i bye brag	
dag rgyun chad par gyur to snyam mo //	
de dag sprul pa la sems mngon par dad par gyur nas /	
sems can dmyal ba myong bar 'gyur ba'i las de	
zad par byas nas gang du bden pa dag gi	
snod du gyur par 'gyur ba'i lha dang mi rnams	
kyi nang du nyid mtshams sbyor ba len par byed	
do // gang dag steng du 'gro ba de dag ni rgyal chen bzhi'i ris dang /	
sum cu rtsa gsum dang /	
'thab bral dang /	
dga' ldan dang /	
'phrul dga' dang /	
gzhan @325b 'phrul dbang byed dang /	
tshangs ris dang /	
tshangs pa'i mdun na 'don dang /	
changs chen dang /	
'od chung dang /	
tshad med 'od dang /	
'od gsal dang /	
dge chung dang /	
tshad med dge dang /	
dge rgyas dang /	
sprin med dang /	
bsod nams 'phel dang /	
'bras bu che ba dang /	
mi che ba dang /	
mi gdung ba dang /	
gya nom snang ba dang /	
shin tu mthong ba dang /	
'og min lha rnams kyi nang du song nas /	
mi rtag pa dang /	
sdug bsngal ba dang /	
stong pa dang /	
bdag med pa zhes bya ba'i sgra sgrogs par byed cing tshigs su bcad pa gnyis po /	
brtsam par bya zhing 'byung bar bya //	
sangs rgyas bstan la 'jug par bya; ;'dam bu'i khyim la glang chen bzhin //	
'chi bdag sde ni gzhom par bya //	
gang zhig rab tu bag yod par //	
chos 'dul 'di la spyod 'gyur ba //	
skye ba'i 'khor ba rab spangs nas //	
sdug bsngal tha mar byed par 'gyur //	
zhes bya ba yang sgrogs so //	
de nas 'od zer de dag gis stong gsum gyi stong chen po'i 'jig rten gyi khams byul nas /	
bcom ldan 'das nyid kyi rjes bzhin rjes bzhin du 'gro ste /	
de la gal te bcom ldan 'das 'das pa'i las lung ston par bzhed na ni /	
bcom ldan 'das kyi snam logs su nub par 'gyur ro //	
ma 'ongs pa lung ston par bzhed na ni /	
mdun logs su nub par 'gyur /	
sems can dmyal bar skye ba lung ston par bzhed na ni /	
zhabs kyi mthil du nub par 'gyur /	
dud 'gror skye bar lung ston par bzhed na ni /	
@326a *// rting par nub par 'gyur /	
yi dvags su skye bar lung ston par bzhed na ni /	
zhabs kyi mthe bor nub par 'gyur /	
mir skye bar lung ston par bzhed na ni /	
pus mor nub par 'gyur /	
stobs kyis 'khor los sgyur ba'i rgyal srid lung ston par bzhed na ni /	
phyag g-yon pa'i mthil du nub par 'gyur /	
'khor los sgyur ba'i rgyal srid lung ston par bzhed na ni /	
phyag g-yas pa'i mthil du nub par 'gyur /	
lhar skye bar lung ston par bzhed na ni /	
lte bar nub par 'gyur /	
nyan thos kyis byang chub tu lung ston par bzhed na ni /	
zhal du nub par 'gyur /	
rang sangs rgyas su lung ston par bzhed na ni /	
mdzod spur nub par 'gyur /	
bla na med pa yang dag par rdzogs pa'i byang chub tu lung ston par bzhed na ni /	
gtsug tor du nub par 'gyur ro //	
de nas 'od zer de dag gis /	
bcom ldan 'das la lan gsum bskor ba byas nas /	
mdzod spur nub par gyur to //	
de nas tshe dang ldan pa kun dga' bos thal mo sbyar te /	
bcom ldan 'das la zhus pa /	
kha dog sna tshogs stong gis bkra ba yi //	
tshogs rnams zhal gyis sgo nas byung gyur pa //	
ji ltar gdugs ni shar bar gyur pa bzhin //	
de yis phyogs rnams kun tu snang bar bgyis //	
yang tshigs su bcad de gsol pa /	
rgod bral zhum dang rgyags pa spangs pa yi //	
sangs rgyas 'gro nang mchog gi rgyur gyur pa //	
@326b rgyal ba dgra thul byed rgyu ma mchis par //	
rtsa lag dung ltar dkar 'dzum ston mi mdzad //	
de slad brtan pa nyid blos dus mkhyen nas //	
rgyal ba'i dbang po thub pa skyes kyi mchog /	
nyan par 'tshal ba nyan pa po rnams kyi //	
the tshom skyes pa gsung tshig bstan pa dang //	
dam pa bzang po dag gis bsal du gsol //	
tsha chu ri rgyal lta bur brtan pa'i mchog /	
rdzogs sangs rgyas rnams glo bur 'dzum mi ston //	
bstan pa ji slad 'dzum pa ston mdzad pa //	
skye bo phal chen 'di dag de nyan 'tshal //	
kun dga' bo de de bzhin te /	
de de bzhin no //	
de bzhin gshegs pa dgra bcom pa yang dag par	
rdzogs pa'i sangs rgyas ni rgyu med rkyen med par	
'dzum pa mi mdzad de /	
kun dga' bo khyod kyis de bzhin gshegs pa la	
tshong pas sems mngon par dad par byas nas tsan	
dan sa mchog phul ba gang yin pa de mthong	
ngam / btsun pa mthong lags so //	
kun dga' bo tshong pa de dge ba'i rtsa ba dang /	
sems bskyed pa dang sbyin pa'i chos yongs su btang ba des /	
rang sangs rgyas tsan dan zhes bya bar 'gyur ro //	
de'i sbyin pa'i chos ni 'di yin te /	
nga la sems dad par byas pa gang yin pa'o //	
'on kyang khrag de chad du ma btub nas /	
de bzhin du 'dzag go /	
'tsho byed kyis smras pa /	
da ni bud med gzhon nu'i 'o mas gdab 'tshal lo //	
dge slong rnams kyis bud med gzhon nu ci 'dra ba zhig ma shes nas /	
des smras pa /	
bu thon bu btsas pa gang @327a *//	
yin pa de ni bud med gzhon nur 'dod do //	
de'i 'o ma gang yin pa de ni bud med gzhon nu'i 'o ma zhes bgyi'o //	
tshe dang ldan pa kun dga' bos lhas byin dang /	
lhas byin gyi phyogs ma gtogs par 'khor bzhi po /	
dge slong dang /	
dge slong ma dang /	
dge bsnyen dang /	
dge bsnyen ma dang /	
rgyal po'i khab na gnas pa'i skye ba'i tshogs phal	
cher la yang bsgo nas thams cad kyis bud med	
gzhon nu'i 'o ma btsal bar brtsams so //	
'khor bzhi po dang /	
skye bo'i tshogs rnams tshol ba na de rnams kyis thabs yod yod kyis gegs byed do //	
ji tsam na rgyal po'i khab na bu thon bu	
btsas pa'i bud med gzhon nu 'o ma nyung ste	
rang gi bu yang 'o mas mi ngoms na gzhan	
la sbyin tu lta ga la yod pa zhig 'dug	
pa des / ji ltar bcom ldan 'das la bud	
med gzhon nu'i 'o ma'i dgos pa byung ba thos	
nas des bsams pa /	
gal te phul na ni bdag gis bu nyam chung bas 'o ma med na 'chi bar 'gyur la /	
nyes dmigs de 'ba' zhig tu ma zad kyi gzhan	
'di yang yod de lhas byin bcom ldan 'das la	
yun ring po nas /	
phyir rgol ba dgrar gyur pa yin te /	
des sbad pa ni rgyal po ma skyes dgra yin /	
lhas byin gyi phyogs ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin yin pas /	
'di dag gis kyang gdon mi za bar gsad par 'gyur ro snyam @327b mo //	
yang bsams pa /	
bdag bsad pa dang /	
bu dang bral ba ni bla'i //	
lha dang mis mchod pa'i sangs rgyas bcom ldan 'das	
snyun gyis 'o brgyal ba'i tshor ba sku nyams su	
bstar nas / de nas rgyal po'i khab na gnas	
pa'i skye bo'i tshogs thams cad 'khrugs par gyur pa	
ni de lta ma yin gyis /	
ma la bdag gis 'o ma khyer la 'gro'o snyam	
ste de bcom ldan 'das la sems shin tu dad	
par byas nas snod sar par 'o ma bzhos te	
/ bcom ldan 'das gang na ba der song nas /	
phyin pa dang /	
bcom ldan 'das kyi zhabs gnyis la mgo bos phyag byas te /	
'di skad ces gsol to //	
btsun pa bcom ldan 'das 'tsho byed kyis bud med	
gzhon nu'i 'o ma bsten par bdag gis 'tshal na	
/ bdag rjes su gzung ba'i slad du bud med gzhon nu'i 'o ma 'di bzhes su gsol /	
de nas bcom ldan 'das kyis tshe dang ldan pa kun dga' bo la bka' stsal pa /	
kun dga' bo bsam pa bzang po can gyi bu mo 'di las 'o ma long zhig /	
des blangs pa dang /	
des bcom ldan 'das kyi zhabs gnyis la mgo bos phyag byas te /	
bcom ldan 'das kyi spyan snga nas song ngo //	
de nas bcom ldan 'das kyis 'dzum pa mdzad do //	
chos nyid kyis gang gi tshe sangs rgyas bcom ldan	
'das rnams 'dzum pa mdzad pa de'i tshe zhal nas	
'od zer sngon po dang /	
ser po dang /	
dmar po dang /	
dkar po dag byung nas /	
kha cig ni 'og tu 'gro /	
kha cig ni steng du 'gro la /	
gang dag 'og tu 'gro ba de dag ni sems can dmyal @328a *//	
ba yang sos dang /	
thig nag dang /	
bsdus gzhom dang /	
ngu 'bod dang /	
ngu 'bod chen po dang /	
tsha ba dang /	
rab tu tsha ba dang /	
mnar med pa dang /	
chu bur can dang /	
chu bur rdol dang /	
so thams thams dang /	
kyi hud zer ba dang /	
aa chu zer ba dang /	
autpal ltar gas pa dang /	
padma ltar gas pa dang /	
padma ltar gas pa chen por song ste /	
sems can dmyal ba tsha ba gang yin pa de dag tu bsil bar gyur te /	
'bab par byed la /	
sems can dmyal ba grang pa gang yin pa de	
dag tu ni dro bar gyur te 'bab par byed	
do // des sems can dmyal ba de dag gi	
gnod pa'i bye brag dag rgyun gcod par byed cing	
do // / de dag 'di snyam du shes ldan dag ci bdag cag 'di nas shi 'phos sam /	
'on te gzhan du skyes snyam du sems so //	
de dag dad pa bskyed par bya ba'i phyir bcom ldan 'das kyis sprul pa gtong bar mdzad de /	
de dag gis sprul pa mthong nas 'di snyam du sems te /	
shes ldan dag bdag cag 'di nas shi 'phos pa	
yang ma yin la gzhan du skyes pa yang ma	
yin te / 'di ltar sems can sngon ma mthong	
ba 'di'i mthus bdag cag gis gnod pa'i bye brag	
dag rgyun chad par gyur to snyam mo //	
de dag sprul pa la sems mngon par dad par gyur nas /	
sems can dmyal ba myong bar 'gyur ba'i las de zad par byas nas /	
gang du bden pa dag gi snod du 'gyur ba'i lha dang /	
mi rnams kyi nang du nyid mtshams @328b sbyor ba len par byed do ////	
'dul ba gzhi /	
bam po brgya gsum pa /	
gang dag steng du 'gro ba de dag ni rgyal chen bzhi'i ris dang /	
sum cu rtsa gsum dang /	
'thab bral dang /	
dga' ldan dang /	
'phrul dga' dang /	
gzhan 'phrul dbang byed dang /	
tshangs ris dang /	
tshangs pa'i mdun na 'don dang /	
tshangs chen dang /	
'od chung dang /	
tshad med 'od dang /	
'od gsal dang /	
dge chung dang /	
tshad med dge dang /	
dge rgyas dang /	
sprin med dang /	
bsod nams 'phel dang /	
'bras bu che ba dang /	
mi che ba dang /	
mi gdung ba dang /	
gya nom snang dang /	
shin tu mthong dang /	
'og min gyi lha rnams kyi nang du song nas /	
mi rtag pa dang /	
sdug bsngal ba dang /	
stong pa dang /	
bdag med pa zhes bya ba'i sgra sgrogs par byed cing tshigs su bcad pa gnyis po /	
brtsam par bya zhing 'byung bar bya //	
sangs rgyas bstan la 'jug par bya //	
'dam bu'i khyim la glang chen bzhin //	
'chi bdag sde ni gzhom par bya //	
gang zhig rab tu bag yod par //	
chos 'dul 'di la spyod 'gyur ba //	
skye ba'i 'khor bar rab spangs nas //	
sdug bsngal tha mar byed par 'gyur //	
zhes bya ba yang sgrogs par byed do //	
de nas 'od zer de dag gis stong gsum gyi stong chen po'i 'jig rten gyi khams byul nas /	
bcom ldan 'das nyid kyi rjes bzhin rjes bzhin du song ste /	
de la gal te bcom ldan 'das pa'i las lung ston @329a *//	
par bzhed na ni /	
bcom ldan 'das kyi snam logs su nub ba par 'gyur ro //	
ma 'ongs pa'i las lung ston par bzhed na ni /	
mdun logs su nub par 'gyur /	
sems can dmyal bar skye bar lung ston par bzhed na ni /	
zhabs kyi mthil du nub par 'gyur /	
dud 'gror skye bar lung ston par bzhed na ni /	
rting par nub par 'gyur /	
yi dvags su skye bar lung ston par bzhed na ni /	
zhabs kyi mthe bor nub par 'gyur /	
mir skye bar lung ston par bzhed na ni /	
pus mor nub par 'gyur /	
stobs kyi 'khor los sgyur ba'i rgyal srid lung ston par bzhed na ni /	
phyag mthil g-yon par nub par 'gyur /	
'khor los sgyur ba'i rgyal srid lung ston par bzhed na ni /	
phyag mthil g-yas par nub par 'gyur /	
lhar skye bar lung ston par bzhed na ni /	
lte bar nub par 'gyur /	
nyan thos kyi byang chub tu lung ston par bzhed na ni /	
zhal du nub par 'gyur /	
rang sangs rgyas kyi byang chub tu lung ston par bzhed na ni /	
mdzod spur nub par 'gyur /	
bla na med pa yang dag par rdzogs pa'i byang	
chub tu lung ston par bzhed na ni gtsug tor	
du nub par 'gyur ro //	
de nas 'od zer de dag gis bcom ldan 'das la lan gsum du bskor ba byas te /	
bcom ldan 'das kyi mdzod spur nub bo //	
de nas bcom ldan 'das la tshe dang ldan pa kun dga' bos thal mo sbyar te zhus pa /	
kha dog @329b sna tshogs stong gis bkra ba yi //	
tshogs rnams zhal gyi sgo nas byung gyur pa //	
ji ltar gdugs ni shar bar gyur pa bzhin //	
de yis phyogs rnams kun tu snang bar bgyis //	
yang tshigs su bcad de gsol ba /	
rgod bral zhum dang rgyags pa spangs pa yi //	
sangs rgyas 'gro nang mchog gi rgyur gyur pa //	
rgyal ba dgra thul byed rgyu ma mchis par //	
rtsa lag dung ltar dkar 'dzum ston mi mdzad //	
de slad brtan pa nyid blos dus mkhyen nas //	
rgyal ba'i dbang po thub pa skyes kyi mchog /	
nyan par 'tshal ba nyan pa po rnams kyi //	
the tshom skyes pa gsung tshig brtan pa dang //	
dam pa bzang po dag gis bsal du gsol //	
tsha chu ri rgyal lta bur brtan pa'i mchog /	
rdzogs sangs rgyas rnams glo bur 'dzum mi ston //	
brtan pa ji slad 'dzum pa ston mdzad pa //	
skye bo phal chen 'di dag de nyan 'tshal //	
bcom ldan 'das kyis bka' stsal pa /	
kun dga' bo khyod kyis nga la bud med kyis sems mngon par dad par byas te /	
bud med gzhon nu'i 'o ma phul ba gang yin pa de mthong ngam /	
btsun pa mthong lags so //	
kun dga' bo bu mo de ni dge ba'i rtsa ba dang /	
sems bskyed pa dang /	
sbyin pa'i chos yongs su btang ba des /	
rang sangs rgyas 'o ma sbyin pa zhes bya bar 'gyur te /	
de'i sbyin pa'i chos ni 'di yin te /	
nga la sems mngon par dad pa gang yin pa'o //	
'on kyang khrag de chad du ma btub nas /	
de bzhin du 'dzag go /	
yul sna tshogs na gnas @330a *//	
pa'i dge slong rnams dang /	
gzhan yang bram ze dang /	
khyim bdag dad pa can mang pos /	
bcom ldan 'das de ltar thugs mi bde'o zhes thos te /	
lhags nas /	
de na kha cig ni sman dag 'debs par byed do //	
kha cig ni sngags kyi dpyad byed do //	
tshe dang ldan pa 'od srung stobs bcu ldan gyis bden pa gsol bar brtsams pa /	
bcom ldan khyed kyi thugs la ni //	
sras dang dgra bo mtshungs shes na //	
bden pa'i tshig ni 'di yis su //	
rma yi 'dzag pa 'chad par shog /	
bden pa gsol zin pa'i mod kho nar khrag de mi 'dzag par gyur pa dang /	
lhas byin dang /	
ma skyes dgra dang /	
ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos byin rnams ma gtogs par dge slong dang /	
dge slong ma dang /	
dge bsnyen dang /	
dge bsnyen ma rnams dang /	
rgyal po'i khab na gnas pa'i skye bo'i tshogs phal cher thams cad rab tu dga' bar gyur to //	
bcom ldan 'das ni mkhyen bzhin du gang zhig ji	
ltar dpyad byed pa de la de bzhin du rjes	
su dgyes par mdzad de de rnams kyi dge ba'i	
rtsa ba bskyed pa'i phyir ro //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa tshe dang ldan pa 'od srung stobs bcu ldan gyis bden pa gsol pas /	
bcom ldan 'das kyi khrag 'dzag pa chad par gyur pa la gzigs /	
bcom ldan @330b kyis bka' stsal pa /	
dge slong dag da ltar gyi 'di 'ba' zhig tu	
ma zad de ji ltar 'das pa'i dus na yang	
nga dug 'bags nas kun tu 'khrugs par gyur pa	
na 'dis dug zhi bar byas pa de nyon cig	
/ dge slong dag sngon byung ba ri bor dang ha cang yang mi ring ba zhig na /	
skyed mos tshal rtsa ba dang /	
sdong bu dang /	
me tog dang /	
chu phun sum tshogs pa bya sna tshogs skad 'byin pa zhig yod de /	
de na drang srong chu dang /	
rtsa ba dang 'bras bu longs spyod pa pags pa dang /	
shing shun gyon pa rig sngags dang /	
gsang sngags 'chang ba zhig gnas so //	
ri bor de na khyim bdag cig gnas pa des rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed dga' bar byed /	
dga' mgur spyod par byed pa las /	
dus gzhan zhig na chung ma sems can dang ldan par gyur to //	
de zla ba brgyad dam dgu lon pa dang /	
khye'u zhig btsas te /	
nyi ma bdun gsum nyi shu rtsa gcig tu de'i btsas ston rgya cher byas te ming btags nas /	
de bskyed bsrings te chen por gyur to //	
de 'chag pa'am /	
'greng ba'am /	
'dug pa'am /	
nyal ba na yang dge ba sems shing dge ba'i	
las byed pas de skye bo'i tshogs kyis chos 'dod	
ces bya bar ming btags so //	
de dge ba ci yin zhes tshol ba'i phyir ni	
ri bor nas dus dus su drang srong de'i drung	
du 'gro zhing de la bsnyen bkur @331a *//	
byed de /	
dka' thub kyis drung du 'gro bas dka' thub ldan dka' thub ldan zhes byar yang grags so //	
de dus gzhan zhig na dug cig gis 'bags pa langs nas /	
de la dug sman du ma dang sngags kyi sbyor	
bas dpyad byas na yang de'i nad de zhi bar	
ma gyur nas / de'i pha dang ma gnyis drang srong de'i drung du song ste /	
drang srong chen po khyod kyi rim gro bgyid pa	
ni dug gis 'bags nas srog dang bral la thug	
gis / dpyad mdzod cig /	
des bden pa gsol bar brtsams te /	
bu gcig khyod kyi sems la ni //	
dgra dang mdza' bo mtshungs shes na /	
bden pa'i tshig ni 'di yis su //	
khye'u khyod dug ni med par shog /	
des bden pa gsol ma thag kho nar dug zhi bar gyur to //	
dge slong dag ji snyam du sems /	
de'i tshe de'i dus kyi khye'u gang yin pa de ni nga nyid yin no //	
drang srong gang yin pa de ni 'od srung stobs bcu ldan pa 'di nyid yin te /	
de na yang 'dis bden pa gsol bas nga sos par byas so //	
da ltar yang 'di'i bden pa gsol bas nga sos par byas so //	
lhas byin sdug bsngal zhing yid mi bde ba dang /	
'gyod pas sems pa /	
bdag gis dge sbyong go'u ta ma la rdo 'phangs pa ni don med pa zhig byas te /	
dge sbyong go'u ta ma yang ma gsod la /	
skye bo mang pos kyang rab tu shes par gyur to snyam nas /	
de shing drung zhig tu song ste [?] sems khong	
du chud @331b cing skyil mo krung bcas te 'dug	
go / dge slong rnams gnas dang gnas rnams su btsun pa dag gzigs shig /	
lhas byin 'di 'dra bar zhe gdug ste /	
gang gi phyir /	
bcom ldan 'das rab tu byung ba de la yang	
pha rol gnon pas steng du rdo ba 'phen no	
zhes smod par byed /	
gzhog 'phyas byed /	
kha ze ra bar byed pa dang /	
ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos sbyin rnams kyis smras pa /	
shes ldan dag ma brtags par byung rgyal du ci	
rdol lhas byin shing che ge mo zhes bya ba'i	
drung na bsam gtan bzhi pa la snyoms par zhugs	
pa ma mthong ngam /	
bdag nyid chen po de de lta bu byed par ga la 'gyur /	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa ko ka li ka dang /	
khan da drab bya dang /	
ka ta mo ra ka ti shya dang /	
rgya mtshos sbyin rnams bdag nyid ngo tsha ma mchis	
pas lhas byin ngo tsha ma mchis pa'i bsngags pa	
sgrogs pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu	
ma zad de ji ltar 'das pa na yang ngo	
tsha med pa 'dis ngo tsha med pa'i bsngags pa	
smra ba de nyon cig /	
dge slong dag sngon byung ba rgyal po'i khab kyi	
mi rnams dang rgyal pos dgos pa 'ga' zhig gi	
phyir khrims su bcas pa /	
dur khrod gnyis bshams la /	
gcig tu @332a *//	
ni skyes pa rnams dor bar bya'o //	
gcig tu ni bud med rnams so zhes bcas so //	
ji tsam dus gzhan zhig na /	
ma ning zhig shi nas /	
de dur khrod gcig tu yang gnas skabs ma rnyed cing gnyis par yang ma rnyed do //	
rgyal po'i khab kyi phyogs shig na skyed mos tshal rtsa ba dang 'bras bu dang /	
me tog phun sum tshogs pa bya sna tshogs skad 'byin pa zhig yod de /	
de na drang srong spyi cer chu dang rtsa ba dang /	
'bras bu la longs spyod pa /	
pags pa dang /	
shing shun gyon pa zhig gnas so //	
phyogs de na yang zhing gru gsum zhig la shing	
ae ran da zhig skyes nas ma ning gi ro	
de / der bor ro //	
ro de'i dri tshor nas wa zhig 'ongs te /	
des ma ning gi ro de bza' bar brtsams so //	
bya rog cig kyang ae ran da'i kha na tshang bcas te 'dug go /	
de'i blo skyes nas /	
wa la bsngags pa smras dang /	
gal te na zos pa'i lhag ma ster ro snyam nas /	
des de la tshigs su bcad de bsngags pa smra bar brtsams pa /	
ji ltar khyod ni seng ge'i mgrin pa dang //	
ji ltar khyu mchog gshul dang ldan pa yi //	
ri dvags rgyal po khyod la phyag 'tshal na //	
gsol ba'i pham phabs las ni thugs dpag mdzod //	
was bltas te slar tshigs su bcad de smras pa /	
bya yi rab mchog mkha' 'gro ba //	
phyogs kun gsal bar mdzad nas ni //	
rin chen sbram ltar mdzes gyur pa //	
shing mchog rtsel [*rtse la] bzhugs 'di gang //	
@332b bya rog gis smras pa /	
skal ldan chen po lta ba'i phyir //	
khyod kyi drung du bdag mchis te //	
ri dvags rgyal khyod phyag 'tshal na //	
gsol ba'i pham phabs thugs dpag mjod //	
was smras pa /	
rma bya'i mgrin pa lta bu yi //	
pho rog lta na sdug pa khyod //	
kun dga' byed pa rnams kyi gtso //	
ci bder gsol gyis mar spyon cig /	
de babs nas wa dang lhan cig ma ning gi ro la za bar byed pa /	
drang srong gis mthong nas des tshigs su bcad de smras pa /	
ljon shing tha chad grib ma la //	
ngo tsha med par 'dus nas su //	
tha chad rol longs spyod pa //	
ae ma'o ring zhig lon nas mthong /	
bya rog gis thos nas /	
de ma bzod nas tshigs su bcad de smras pa /	
'di ltar seng ge rma bya dag /	
dam pa'i sha la longs spyod na //	
gzhan gyis byin pas 'tsho ba yi //	
spyi cer 'dir ni ci zhig gtogs //	
drang srong de yang mi bzod pa skyes nas tshigs su bcad de smras pa /	
'dab chags tha chad bya rog dang //	
rkang bzhi tha chad wa dang ni //	
ljon shing tha chad ae ran da //	
mi yi tha chad ma ning ro //	
zhing gi tha chad gru gsum ste //	
ngo tsha med rnams 'dus la ltos //	
de nas bya rog lhag par yang mi bzod pa	
skyes nas drang srong gi me khang du zhugs te	
blta bar brtsams pa las /	
ci yang mi snang nas ril pa spyi blugs bcag ste bros so //	
ji tsam na drang srong de me khang du zhugs na /	
ril pa chag pa mthong nas /	
de bsams pa /	
'di ni bya rog gdug pa de'i las kyis @333a *//	
lags kyi gzhan ni su yang ma yin no snyam du rig nas /	
tshigs su bcad de smras pa /	
su la 'di 'dra'ang mi smra ste //	
ngo tsha med pa'i gdug sems kyis /	
me khang ma rung byas nas ni //	
ril ba yang ni bcag par 'gyur //	
bsngags 'os smad par 'os kyang rung //	
yong ye cung zad smra mi bya //	
blo gros ldan pas rtag tu ni //	
kha rog pas ni bde ba thob //	
dge slong dag ji snyam du sems /	
de'i tshe de'i dus kyi drang srong gang yin pa de ni nga nyid yin no //	
de'i tshe de'i dus kyi wa gang yin pa de ni lhas byin yin no //	
de'i tshe de'i dus kyi bya rog ni ko ga li ka yin te /	
de na yang ngo tsha med pa de dag gis ngo tsha med pa'i bsngags pa brjod do //	
da ltar yang ngo tsha med pa 'di dag ngo tsha med pa'i sngags pa brjod do //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa bcom ldan 'das dang /	
lhas byin thog mar gang du mi mthun par gyur lags /	
bcom ldan 'das kyis bka' stsal pa /	
dge slong dag sngon byung ba shang shang te'u gnyis	
lus gcig tu gyur nas rgya mtsho'i 'gram na gnas	
te / chos can dang /	
chos ma yin pa zhes bya'o //	
ji tsam na chos ma yin pa ni gnyid log /	
chos can mel tshe byed pa dang /	
des bdud rtsi'i 'bras bu zhig chus khyer ba mthong nas /	
des de blangs te bsams pa /	
ci re @333b zhig 'di yang bslang ngam /	
'on te bza' snyam mo //	
yang bsams pa /	
ci zos kyang lus 'di gcig kho nas gso bar zad do snyam nas /	
des de ma bslang ba dang /	
rang nyid zos te /	
de sad pa na /	
chos can la bdud rtsi'i 'bras bu'i sgregs pa byung ba chos ma yin pas tshor nas /	
des smras pa de gang gi sgregs pa yin /	
des smras pa /	
bdud rtsi'i 'bras bu'i'o //	
de gang nas rnyed /	
des smras pa /	
khyod gnyid log pa na kho bos bdud rtsi'i 'bras	
bu rnyed nas lus gcig kho na gso bar zad	
do // snyam nas khyod ma bslang par kho bos zos so //	
des smras pa /	
khyod kyis ma legs pa zhig byas te /	
ngas kyang dus shes par bya'o //	
ji tsam dus gzhan zhig na /	
chos can gnyid log nas chos ma yin pa mel tshe byed pa na /	
des dug gi 'bras bu chus khyer ba zhig mthong nas /	
des de zos pa dang /	
de gnyi ga brgyal bar gyur to //	
chos ma yin pa dug gi 'bras bu kun nas 'khrugs pas smras pa /	
gang dang gang du skyes pa'i tshe rabs de dang de dag tu khyod la gsod pa dang /	
phyir rgol ba dang /	
dgra bor gyur cig /	
chos can gyis smras pa /	
bdag kyang gang dang gang du skyes pa'i tshe rabs	
de dang de dag tu khyod la byams pa bsgrub	
par gyur cig ces byas so //	
bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi chos can gang yin pa de ni nga nyid yin no //	
de'i tshe de'i dus kyi chos ma yin pa gang yin @334a *//	
pa de ni lhas byin yin te /	
der thog mar nga dang mi mthun par gyur to //	
ngas kyang de la byams pa'i thugs bzhag go /	
gzhan yang ji ltar 'dis nga la mi mthun par byas pa dang /	
ngas kyang 'di la byams par bsams pa de nyon cig /	
dge slong dag sngon byung ba grong khyer w'a ra	
n'a si na rgyal po sra rtsi ldan zhes bya	
ba 'byor pa dang /	
rgyas pa dang /	
bde ba dang /	
lo legs pa skye bo dang /	
mi mang pos rab tu gang ba na rgyal srid byed du 'jug go /	
des yul gzhan gyi rgyal po'i bu mo zhig blangs nas /	
de de dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa las /	
bu mo de dus gzhan zhig na sems can dang ldan par gyur te /	
de zla ba brgyad dam dgu lon pa'i nyi ma'i rtse na /	
khye'u gzugs bzang po mdzes pa blta na sdug pa zhig btsas te /	
de btsas pa'i btsas ston rgya cher byas nas /	
khye'u'i ming cir gdags zhes ming 'dogs par byed do //	
blon po rnams kyis smras pa /	
lha khye'u 'di gdugs kyi rtse na btsas pas de'i	
slad du khye'u'i ming nyi ma'i mu khyud ces bgyi	
bar gdags so // zhes de'i ming nyi ma'i mu	
khyud ces bya bar btags nas khye'u nyi ma'i mu	
khyud ma ma brgyad po pang na 'tsho ba'i ma	
bar gdags so // ma gnyis dang / nu ma snun pa'i ma ma gnyis dang /	
dri ma @334b 'phyi ba'i ma ma gnyis dang /	
rtsed grogs kyi ma ma gnyis la rjes su gtad de /	
de ma ma brgyad po dag gis 'o ma dang /	
zho dang /	
mar dang /	
zhun mar dang /	
mar gyi snying khu dang /	
gzhan yang yo byad kyi bye brag gtso bo gtso	
bo dag gis sring bar byed cing skyed par byed	
cing rdzing na gnas pa'i padma bzhin du myur du	
skyed par byed do //	
de gang gi tshe chen por gyur pa de'i tshe /	
yi ge dang /	
grangs dang /	
rtsis dang /	
lag rtsis la nye bar zhugs shing /	
rgyal po rgyal rigs spyi bo nas dbang bskur ba yul dang /	
dbang phyug dang /	
mthu thob pa sa'i dkyil 'khor chen po mngon par zil gyis mnan nas gnas pa rnams kyis /	
bzo'i gnas dang las kyi gnas tha dad par gyur	
pa gang dag yin pa 'di lta ste glang po	
che'i gnyar zhon pa dang /	
rta la zhon pa dang /	
shing rta'i thabs dang /	
ral gri'i thabs dang /	
'phong dang /	
phyir bsnur ba dang /	
mdun du bsnur ba dang /	
lcags kyus sgyur thabs dang /	
mda' bo che 'phen pa dang /	
zhags pa gdab pa dang /	
gcad pa dang /	
dral ba dang /	
dbug pa dang /	
'dzin stangs dang /	
gom stangs dang /	
thor tshugs dang /	
rgyang nas phog pa dang /	
sgra grags par phogs pa dang /	
gnad du phog pa dang /	
mi 'chor bar phog pa dang /	
tshabs cher phog pa ste /	
bzo'i gnas dang /	
las kyi gnas lnga po de dag la yang byang bar gyur nas /	
phas de rgyal tshab tu bcug go /	
rgyal po sra rtsi ldan gyi btsun mo dam pa ni chos ldan zhes bya'o //	
@335a *// blon po'i mchog ni phyugs 'dug ces bya ste /	
de la rgyal po lhag par snying 'jog go /	
ji tsam na dus gzhan zhig na /	
rgyal po sra rtsi ldan /	
chos ldan ma dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa las chos ldan ma sems can dang ldan par gyur to //	
de mtshan mkhan rnams kyis khye'u zhig btsa' bar gyur te /	
des rgyal po srog dang phral nas /	
rang nyid cod pan bcings te /	
rgyal srid kyi dbang phyug la dbang byed par 'gyur ro //	
zhes lung bstan to //	
ji tsam na rgyal po sra rtsi ldan nad kyis thebs par gyur nas /	
de la rtsa ba dang sdong bu dang /	
'dab ma dang /	
me tog dang /	
'bras bu'i sman rnams kyis bsnyen bkur byas kyang de'i nad de zhi bar ma gyur te /	
des lus kyi gnas skabs rig par byas nas /	
des bsams pa /	
bdag 'das nas /	
nyi ma'i mu khyud rgyal por 'gyur te /	
des gdon mi za bar chos ldan ma bsad par	
mi 'gyur bar 'dir ye ji ltar bya ba'i dus	
la bab / yang bsams pa /	
blon po phyugs 'dug 'di la bdag gis longs spyod	
bzang po dag bgo bsha' byas shing spyan ras kyis	
btsas pa yin gyi 'di la chos ldan ma gtad	
do snyam nas / des phyugs 'dug bkug ste bsgo ba /	
nga'i btsun mo dam pa ni chos ldan ma yin la /	
blon po mchog ni @335b khyod yin te /	
nga lus kyi gnas skabs shes na /	
gdon mi za bar nga srog dang 'bral bar 'gyur gyi /	
khyod kyis nga la sdug par sems na /	
nyi ma'i mu khyud kyis chos ldan ma ji ltar yang srog dang phral bar mi 'gyur ba /	
de ltar gyis shig /	
des smras pa /	
lha de tsam yang rngo mi thog gam /	
lha thugs las chung ngur mdzod cig dang /	
ji ltar mi bkur ma de ltar bgyi'o //	
bsags pa kun gyi mtha' zad cing //	
mthon po rnams kyi mtha' ltung 'gyur //	
phrad pa'i mtha' ni 'bral ba ste //	
gson pa'i mtha'i ni 'chi ba yin //	
rgyal po sras rtsi ldan shing nas /	
de gdugs dang /	
rgyal mtshan dang /	
ba dan la sogs pa bzang po rnams kyis bkur sti cher byas te bsregs so //	
nyi ma'i mu khyud rgyal po'i rgyal srid chen po'i dbang bskur bas dbang bskur ro //	
des blon po rnams la bsgo ba /	
chos ldan ma gsod cig /	
phyugs 'dug gis smras pa /	
lha ma brtags par bskum ste ci rung /	
ci khye'i btsa' bar 'gyur ram /	
'on te bu mor 'gyur /	
sus 'tshal /	
gal te khye'ur btsas par gyur na /	
de nyid dgum mod /	
rgyal po nyi ma'i mu khyud kyis smras pa /	
de bzhin du gyis la khyod kho nas srungs shig /	
des khyim du bzhag pa na zla ba brgyad dam dgu lon pa dang khye'u zhig btsas so //	
de nyid kyi nyi ma la nya pa'i chung ma zhig la bu mo zhig btsas so //	
des de btsas ma thag kho nar nya ba'i chung ma @336a *//	
la /	
nor gyis brid de brjes nas /	
phyugs 'dug gi rgyal po la smras pa /	
lha chos ldan ma la bu mo zhig btsas lags so //	
legs pa zhig smras so //	
khye'u de nya pa'i chung mas bsnun bsnyod bsos te /	
chen por gyur nas yi ge 'bru dang /	
bklag pa bslabs te /	
snyan dngags bya bar brtsams nas /	
de'i ming nya pa'i khye'u snyan dngags mkhan nya pa'i khye'u snyan dngags mkhan zhes bya bar gyur to //	
phyugs 'dug gis chos ldan ma la smras pa /	
khyod la ni khye'u snyan dngags mkhan zhig btsas par gyur to //	
de ci 'dra ba zhig yin te re zhig blta'o //	
des smras pa /	
de blta ci dgos zhog cig /	
de bu la /	
mngon par dga' zhing blta 'dod pas 'dug tu mi btub bo //	
phyugs 'dug gis de nges par gal gyis 'chu bar shes nas /	
thabs shig bshams te nya zhig bskur nas btang ngo //	
de nang du zhugs pa kho na na /	
mtshan mkhan rnams kyis /	
nya ba'i khye'u snyan dngags mkhan 'dis ni rgyal po srog dang phral te /	
rang nyid cod pan bcings nas rgyal srid byed par 'gyur ro //	
zhes lung bstan pa /	
rgyal pos thos nas /	
des blon po rnams la bsgo ba /	
ci nas kyang ma shor bar zungs shig /	
des gcig nas gcig tu brgyud pa las thos nas /	
de phan tshun bros pa las /	
rgan mo zhig gi khyim du zhugs pa dang des de sbas te /	
@336b de nas yungs dang /	
'bru mar gyis lus bskus nas /	
khyogs kyi steng du bzhag ste /	
ro lta bur bcos nas phyung ste /	
dur khrod du bor ba dang /	
langs te bros pa dang /	
phyogs de na mi zhig me tog dang 'bras bu tshol ba des /	
de bros pa mthong ngo //	
de'i phyi bzhin bsnyegs shing rgyug pa'i mi de rnams kyis /	
mi de la dris pa kye nang rje bong tshod dang /	
kha dog 'di 'dra ba'i mi 'ga' zhig lam 'di nas 'gro ba khyod kyis ma mthong ngam /	
des smras pa /	
mthong ste lam 'di nyid nas song ngo //	
de rnams de'i rjes bzhin song ngo //	
de yang ri bor der btso blag mkhan zhig gi	
khyim du zhugs nas de la ji ltar gyur pa	
smras pa dang / snyegs ma'i mi rnams kyis ri bor btsal bar brtsams pa na /	
gtso blag mkhan gyi gos kyi thum po'i nang du bcug nas /	
bong bu la bkal te ri bor nas phyir byung ste /	
khrus byed pa'i sar khyer nas btang ba dang /	
langs te phyogs bzhir bltas nas bros so //	
der yang mi gzhan zhig gis mthong nas /	
des snyegs ma'i mi rnams la smras pa /	
shes ldan dag khyed gang gi don du ri bor	
na tshol ba'i mi de ni lam 'di nas song	
gis myur du deng zhig /	
de rnams dong ba las de yang grong gzhan zhig tu lham mkhan gyi khyim zhig tu zhugs nas /	
des de la ji ltar gyur pa bsnyad nas smras pa /	
mchil lham bol rting par bltas pa zhig gyis shig /	
des smras pa /	
bdag gis sngon lan 'ga' yang mchil lham @337a *//	
de lta bu byed ma myong ngo //	
des tshigs su bcad de smras pa /	
blo gros sna tshogs rang bzhin du ma ste //	
de dag srang gcig tu ni gzhal ba med //	
lha ma mkhan khyod kyis nga yi tshig bzhin 'dir //	
rting pa gang de mdun du lta bar gyis //	
des lham mkhan de la bslabs nas /	
lham mkhan gyis de 'dra ba'i mchil lham zhig byas so //	
ri bor de ra bas bskor ba yin pas /	
de mchil lam de gyon nas /	
gtor khung nas 'dzul te bros so //	
snyigs ma'i mi rnams kyis mchil lam gyi rjes bzhin	
ri bor de nyid bskor te de yang bros nas	
so // chur zhugs pa dang /	
klu rnams kyis gnas su khrid do //	
rgyal pos gcig nas gcig tu brgyud pa las de	
ji ltar klu rnams kyis klu'i gnas su khrid do	
zhes thos so // rgyal pos blon po rnams la bsgo ba /	
shes ldan dag nga'i yul na sbrul khas sdigs ji	
snyed gnas pa de dag thams cad nga'i spyan sngar	
khug cig / de rnams kyis yul thams cad na	
gnas pa'i sbrul khas sdigs rnams rgyal po la phul	
khug cig / lo // rgyal pos de rnams la bsgo ba /	
shes ldan dag deng la klu'i gnas che ge mo zhes bya bar klu zung zhig /	
lha bka' bzhin 'tshal zhes sbrul khas sdigs thams cad	
kyis rgyal po las mnyan nas klu'i gnas su dong	
ngo // 'brog gcig na /	
gnod sbyin ser skya zhes bya ba khrag dang /	
sha za ba zhig yod de /	
des skrag pas /	
gcan zan rnams kyis kyang 'brog de yongs su spangs	
na mi rnams kyis lta smos kyang ci dgos te	
/ de ser skya'i 'brog @337b ces bya bar grags so //	
sbrul khas sdigs rnams kyis sngags kyi mthus ji ltar	
klu de la gnod par 'gyur ba de ltar byas	
pas de skrag nas de ser skya'i 'brog de rgal	
bar mi nus par bor ro //	
klu rnams kyis gros byas pa /	
bdag gis 'di ltar de ser skya'i 'brog las ma bsgral ba ni ma legs pa zhig byas te /	
de yang gnod sbyin ser skyas bsad la /	
bdag cag kyang de'i phyir gtses par 'ongs na de la ji ltar bsgrub par bya /	
klu'i rgyal po des smras pa /	
don de sbrul khas sdigs rnams la rig par bya'o	
zhes de rnams kyis sbrul khas sdigs rnams la smras	
pa / shes ldan dag gang gi phyir bdag cag	
'khrugs par byas pa de ni bdag cag gis thabs	
kyis bsad pa nyid de 'di ltar ser skya'i 'brog	
pa / tu bor ro // sbrul khas sdigs rnams kyis don de rgyal po la smras pa dang /	
rgyal pos smras pa /	
gal te de lta na yang 'on kyang tshol cig /	
de ser skya'i 'brog na phan tshun 'khyam par brtsams	
pa na gnod sbyin ser skya yang phyogs zhig na	
khyi rnams kyis yongs su bskor te 'dug go /	
de dang khyi rnams kyis de rgyang ring po kho na nas mthong nas des bsams pa /	
ci 'dis bdag shi bar gyur to zhes thos nas /	
des na de 'dir 'ongs sam snyam mo //	
des de la khyi rnams spang ba las /	
de bros te shing ljon pa zhig la 'dzegs pa dang khyi rnams dang /	
ser skyas ljon shing gi drung du bsdad de /	
ser skyas smras pa /	
kva'i nang rje khyod kyis ser skya'i 'brog na /	
mi ma yin pa ser skya zhes bya ba gnas te /	
der @338a *//	
song ba gang yin pa de des gsod par 'gyur ro zhes ma thos sam /	
khyod dus la bab kyis bobs shig /	
des smras pa /	
ji srid la 'tsho ba de srid du 'dug go /	
gnod sbyin ser skya pus skyud kyis bcings te /	
sgrim pas 'dug nas /	
de yur ba na des de'i steng du gos shig por ro //	
khyi rnams kyis bsams pa /	
'di ni mi de kho na lhung ba yin no	
snyam nas; de rnams kyis gnod sbyin ser skya zos	
nas dong ngo // de ljon shing las dal gyis dal gyis babs te song nas /	
de dang de na 'khor shing bsams pa /	
bdag gi zhang po drang srong rnams kyi nang du	
rab tu byung ba zhig yod kyis de'i drung du	
'gro'o snyam mo // drang srong de la yang ri bor zhig na skyed mos tshal rtsa ba dang /	
me tog dang /	
'bras bu dang /	
chu phun sum tshogs pa shing rnam pa sna tshogs tshang tshing gis mdzes par byas pa /	
bya sna tshogs skad 'byin pa zhig yod de /	
de rim gyis de thos pa gcig nas gcig tu brgyud pas /	
de'i drung du 'ongs nas /	
gnyen du 'brel pas smras te 'dug go /	
der yang rgyal po'i mi rnams kyis btsal te de	
rnams kyis de bzung par brtsams pa las des ri'i	
g-yang sa nas bdag nyid mchongs so //	
des mchongs pa na mi zhig gis gtsug phud nas bzung ba las /	
gtsug phud byung nas de lhung ngo //	
de rnams kyis bsams pa /	
'di ni shi bas 'dong ngo zhes gtsug phud khyer	
te rgyal po'i drung du song nas @338b de rnams	
kyis smras pa / lha nya pa'i khye'u snyan dngags mkhan de bkums nas /	
gtsug phud kyang 'di lags so //	
rgyal po mgu nas des de rnams la longs spyod kyi bgo bsha' byas so //	
de nas drang srong gi skyed mos tshal na gnas pa'i lha gang yin pa des /	
drang srong de la smras pa /	
khyod kyi tsha bo ni sdug bsngal mi bzad pa /	
dog pa nyam nga ba thob na ma dgongs sam /	
des smras pa gal te bdag gis ma bsams par gyur na /	
de ring nyid du srog dang bral bar 'gyur ro //	
drang srong de ni rig sngags dang gsang sngags 'chang ba yin te /	
gang gis ni skyes pa bud med du 'gyur zhing	
phyir yang skyes par 'gyur ba de lta bu'i rig	
sngags shes pas / des de la rig sngags de bslabs te smras pa /	
da ni song la 'jigs pa dang /	
bag tsha ba med pas 'dug cig /	
de rig sngags kyis dpes bskrun par mi nus pa'i	
bud med kyi cha byad du mngon par sprul nas	
w'a ra n'a sir song ste rgyal po'i skyed mos	
tshal na 'dug pa skyed mos tshal gyi srung mas	
mthong nas / mchog tu ngo mtshar skyes te /	
des myur ba myur bar song nas rgyal po nyi ma'i mu khyud la smras pa /	
lha skyed mos tshal na /	
bud med gzugs phun sum tshogs pa /	
dar la bab pa zhig mchis so des bsgo ba khrid de shog cig /	
des dpal gyi 'byor pa chen pos blangs te /	
rgyal po'i pho brang du khrid nas /	
de la rgyal po nyi ma'i mu khyud lhag par chags par gyur pa dang /	
des skabs rnyed nas /	
dben pa na 'dug pa la bsad de slar yang @339a *//	
rig sngags bzlas te /	
skyes par gyur pa dang /	
de nas rang nyid kyis cod pan bcings te /	
blon po phyug 'dug la go bar byas nas /	
rgyal srid la 'dug go /	
lhas tshigs su bcad de smras pa /	
gang gi mgo ma bcad pa de bsad min //	
phyir yang langs nas las ni byed par 'gyur //	
ji ltar snyan dngags mkhan des glags rnyed nas //	
sra rtsi can bu lta bu de bsad yin //	
dge slong dag ji snyam du sems /	
de tshe de'i dus kyi rgyal po sra rtsi ldan	
gyi bu nyi ma'i mu khyud ces bya ba gang	
yin pa de ni nga nyid yin no //	
de'i tshe de'i dus kyi snyan dngags mkhan gang yin pa de ni 'di nyid yin te /	
de na yang 'dis nga la shar gnyer la /	
da ltar yang 'dis shar gnyer ro //	
gzhan yang ji ltar 'dis nga la shar gnyer ba de nyon cig /	
dge slong dag sngon byung ba ri bor zhig na /	
nor bu mkhan gnyis shig gnas te /	
de gnyis kyis lam po che dang grong bgos so //	
de'i tshe tshong pa 'byor pa yang yongs su zad	
pa zhig yod pa de nor bu'i snod khyer nas	
ri bor der phyin to //	
de nas lam gyis dub pa ngal sos nas /	
nor bu mkhan zhig gi drung du song ste smras pa /	
nor bu'i snod 'di rin thang chod cig /	
des de'i rin thang chung ngu zhig tu bcad pa dang //	
des smras pa /	
'di ltar kho bo longs spyod las nyams kyang /	
shes rab las ma yin pas kho bos 'di ci ri ba lta shes na /	
de skad du smra ba ci'i tha tshig /	
de de'i drung nas log ste cig @339b shos kyi drung du song nas smras pa /	
nor bu'i snod 'di rin thang chod cig /	
des de'i rin thang thog tu bab par bcad nas des smras pa /	
'di snyed kyi rin thang re zhig bdag la mi bdog go /	
des smras pa; ci pa dog pa de byin la khyer cig /	
des blangs so //	
nor bu mkhan cig shos po des thos nas /	
de mi bzod pa skyes te /	
de'i drung du song nas /	
bdag gis 'di thog mar khyim du khrid cing /	
bdag gis 'di'i rin thang yang bcad na /	
khyod kyis ci'i phyir bkur /	
de gnyis phan tshun khon byung bar gyur to //	
dge slong dag ji snyam du sems /	
de'i tshe de'i dus kyi nor bu mkhan nor bu'i	
snod rin thang chung ngur gcod pa gang yin pa	
de ni lhas byin 'di nyid yin no //	
de'i tshe de'i dus kyi nor bu mkhan cig shos	
rin thang thog tu bab par gcod pa gang yin	
pa de ni nga nyid yin te /	
de na yang ded [*nged] phan tshun mi mthun par gyur te /	
da ltar yang nged phan tshun mi mthun par gyur to //	
gzhan yang ji ltar nged mi mthun par gyur pa de nyon cig /	
dge slong dag sngon byung ba ri bor zhig na /	
khyim bdag cig gnas pa des /	
rig mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa las /	
dus gzhan zhig na chung ma sems can dang ldan	
par gyur nas de zla ba brgyad dam dgu lon	
pa na khye'u zhig btsas so //	
btsas nas de'i chung ma shi'o //	
des bsams pa /	
khye'u @340a *//	
gsor gzhug pa'i phyir gzhan zhig blang ngo snyam nas /	
des gzhan zhig blangs te /	
de de dang lhan cig rtse bar byed /	
dga' bar byed /	
dga' mgur spyod par byed pa las /	
de las kyang khye'u zhig btsas nas de yang shi'o //	
khyim bdag des bsams pa /	
gal te gzhan blangs na de yang 'chi bar 'gyur	
gyis khye'u phu bo shos kyi khyim dbub par bya'o	
snyam nas / des khye'u phu bo shos kyi khyim phub pa las /	
de las khye'u dang bu mo mang du btsas so //	
de'i chung ma des smras pa /	
rje'i sras khye'u 'di khyod kyi cir mchi /	
des smras pa /	
spun du 'ong ste nu bo yin no //	
des smras pa /	
rje'i sras khyed la ni sras mang la /	
'di ni gcig pu lags na /	
'di dag dang /	
'di'i khyim dang /	
longs spyod mnyam par stsal lam /	
des smras pa /	
bzang mo 'di ni 'jig rten gyi chos yin no //	
des smras pa /	
rje'i sras gal te de lta na 'di khum zhig /	
'dod pa la so sor sten pa ni sdig pa'i las mi byed pa ci yang med pas /	
des de me tog dang /	
'bras bu la brid nas dgon par khrid de rdos bsnun te bsad do //	
dge slong dag ji snyam du sems /	
de'i tshe de'i dus kyi khyim bdag gi bu phu	
bo shos gang yin pa de ni lhas byin 'di	
nyid yin no // de'i tshe de'i dus kyi nu	
bo shos gang yin pa de ni nga nyid de	
nyid yin no // / de na yang 'dis nga la mi mthun par byas so //	
da ltar yang 'dis nga la mi mthun par byas so //	
gzhan yang nged ji ltar mi mthun @340b par gyur pa de nyon cig /	
dge slong dag sngon ri bor zhig na bram ze zhig gnas pa des /	
rigs mnyam pa las chung ma blangs te /	
de de dang lhan cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' mgur spyod par byed pa na /	
chung ma sems can dang ldan par gyur te /	
de zla ba brgyad dam dgu lon pa dang /	
bu mo gzugs bzang ba lta na sdug pa mdzes pa zhig btsas so //	
bram ze des bsams pa /	
de ring bdag gi khyim du /	
bram ze su bsod snyoms kyi phyir zhugs pa de	
la bu mo 'di bsod snyoms kyi gor sbyin no	
snyam mo // ji tsam na bram ze'i khye'u zhig bsod snyoms kyi phyir de'i khyim du zhugs nas /	
bkra shis par gyur cig /	
bsod snyoms byin cig /	
bram ze des de la bos te smras pa /	
bram ze'i khye'u bu mo gzhon nu 'di bdag gis khyod la bsod snyoms kyi gor sbyin no //	
des smras pa /	
de ring mi blang gi /	
nyi ma dang yud tsam dag bstun nas blang ngo zhes de song ngo //	
ji tsam na bram ze'i khye'u gzhan zhig bsod snyoms kyi phyir /	
de'i khyim du zhugs nas bkra shis par gyur cig /	
bsod snyoms byin cig /	
bram ze des de la smras pa /	
bram ze'i khye'u bu mo gzhon nu 'di bdag gis khyod la bsod snyoms kyi gor sbyin no //	
des smras pa /	
'dir bram ze'i khye'u gzhan zhig bsod snyoms la zhugs na /	
de la ci'i phyir ma byin /	
des smras pa /	
de na re rgyu skar mi bzang zhes zer ro //	
des smras pa /	
gal te de lta na blang bar bgyi'o //	
@341a *// bram zes smras pa /	
khyod rgyu skar la ci'i phyir mi sdod /	
des tshigs su bcad de smras pa /	
don rnams grub par gyur na ni //	
de dag thams cad mthun pa ste //	
rgyu skar thams cad bzang po yin //	
nyi ma thams cad dge ba yin //	
rgyu skar rtsi ba lhur len pa'i //	
mi rnams don ni nyams 'gyur te //	
'di yi don ni rgyu skar yin //	
skar ma rnams kyis ci zhig bya /	
zhes smras nas /	
des khyer te song ngo //	
bram ze gzhan po des /	
bram ze de las /	
bram ze che ge mo zhes bya bas bu mo khyer ro zhes thos nas /	
de de'i drung du song ste smras pa /	
bram ze'i khye'u bdag gis bu mo de sngar thob zin na /	
khyod kyis ci'i phyir brkur /	
des smras pa /	
rgyu skar rtsi ba lhur len pa khyod /	
re zhig rgyu skar la rtogs shig /	
kho bo la ni rgyu skar bzang ngo zhes byas pa dang /	
de khros par gyur to //	
dge slong dag ji snyam du sems /	
de'i tshe de'i dus kyi bram ze'i khye'u snga ma	
shos gang yin pa de ni lhas byin 'di nyid	
yin no // de'i tshe de'i dus kyi bram ze'i	
khye'u phyi ma shos gang yin pa de ni nga	
yin no // nyid yin te / de na yang 'di dang mi mthun par gyur to //	
da ltar yang 'di nga dang mi mthun par gyur to //	
sangs rgyas bcom ldan 'das rgyal po'i khab 'od ma'i	
tshal bya ka lan da ka gnas pa na bzhugs	
so // de'i tshe rgyal po ma skyes dgra'i glang	
po che gdug pa nor skyong zhes bya ba zhig	
yod pa de nyin re zhing khyim nas phyung ba	
na skye bo mang po kha 'dog par byed do	
so // // rgyal po'i @341b khab na gnas pa'i skye bo'i tshogs kyis /	
rgyal po ma skyes dgra la gsol ba btab pa /	
lha glang po che gdug pa nor skyong gdugs re	
zhing gnas nas byung ba na lam po che dang	
/ srang dang /	
bzhi mdo dang /	
sum mdo rnams su skye bo mang po kha 'dog par bgyid kyis /	
lhas glang po che 'dul mkhan rnams la bka' stsal	
te ci nas gdugs re zhing mi dbyung bar sang	
lta bu 'byin pa na yang dril sgrogs su stsal	
pa'i rigs so // rgyal pos smras pa /	
de bzhin du bya'i khyed dengs shig /	
rgyal pos blon po rnams la bsgo ba /	
shes ldan dag glang po che 'dul mkhan rnams khug cig /	
de rnams kyis glang po che 'dul mkhan rnams bkug pa dang /	
rgyal pos smras pa /	
shes ldan dag rgyal po'i khab na gnas pa'i skye bo'i tshogs kyis nga la gsol ba /	
glang po che gdug pa nor skyong gdugs re re zhing gnas nas byung ba na /	
lam po che dang /	
srang dang /	
bzhi mdo dang /	
sum mdo rnams su skye bo dang mi mang po kha 'dog par bgyid kyis /	
lhas glang po che 'dul mkhan rnams la bka' stsal te ci nas gdugs re zhing mi dbyung bar /	
sang lta bu 'byin pa na yang dril sgrogs su stsal pa'i rigs so zhes gsol gyis /	
khyod kyis de nyin re zhing ma dbyung bar sang lta bu 'byin pa na yang dril sgrogs shig /	
lha bka' bzhin 'tshal zhes glang po che 'dul mkhan rnams kyis /	
rgyal po ma skyes dgra la mnyan nas /	
rkang pa @342a *//	
la gtugs te dong ngo //	
rgyal po'i khab na khyim bdag phyug pa nor mang ba /	
longs spyod che ba zhig gnas pa des /	
sangs rgyas la sogs pa dge slong gi dge 'dun sang khyim du gdugs tshod la spyan drangs so //	
lhas byin gyis ji ltar khyim bdag che ge mo zhig gis /	
sangs rgyas la sogs pa dge slong gi dge 'dun	
sang khyim du gdugs tshod la spyan drangs pa thos	
nas / des glang po che 'dul mkhan la mu	
tig gi do shal brgya stong ri ba byin nas	
nas / smras pa / khyim bdag che ge mos /	
dge sbyong go'u ta ma nyan thos kyi dge 'dun dang thabs cig /	
sang khyim du gdugs tshod la spyan drangs kyis /	
de la khyed kyis glang po che nor skyong sbod cig /	
des smras pa /	
'phags pa de bzhin du bgyi lags kyis /	
'on kyang 'ol byi lha la yang mkhyen par mdzod cing //	
de nas lhas byin rgyal po ma skyes dgra gang na ba der song ste /	
phyin nas rgyal po ma skyes dgra la 'di skad ces smras so //	
khyod kyis ni bdag sangs rgyas nyid du gzhug ma nus na /	
khyod kyis yab srog dang bral nas rgyal srid la 'dug na /	
bdag gis kyang dge sbyong go'u ta ma bsad la thams cad mkhyen pa nyid byas /	
glang po che dam pa nor skyong spod cig /	
ma skyes dgras smras pa /	
khyod kyis sangs rgyas bcom ldan 'das ni ma dul ba 'dul bar mdzad pa yin no /	
@342b zhes ma thos sam /	
des smras pa /	
gal te ma dul ba 'dul ba yin par gyur na /	
'dis re zhig bdag kho na 'dul bar 'gyur grang zhes /	
des de la 'ol byi smras pas /	
glang po che 'dul mkhan rnams kyi drung du song ste smras pa /	
lha la yang bdag gis rig par byas kyis /	
khyed kyis sang glang po che dam pa nor skyong sbod cig /	
de nas glang po che 'dul mkhan rnams kyis /	
rgyal po'i khab kyi grong khyer du dril bsgrags nas /	
rgyal po'i khab na gnas pa'i grong mi shes ldan dag nyon cig /	
sang glang po che dam pa nor skyong gtong gis /	
de bas na khyed cag thams cad sang rang bsrung ba la sgrims shig ces bsgrags pa /	
khyim bdag des thos nas /	
bdag 'dra bar byur ngan pa /	
bdag gis sangs rgyas la sogs pa dge slong gi	
dge 'dun sang khyim du gdugs tshod la spyan drangs	
na / glang po che gdug pa nor skyong yang sang gtong na /	
bdag gis sangs rgyas la sogs pa dge slong gi	
dge 'dun ji ltar gdugs tshod gsol bar bya snyam	
ste sems khong du chud cing 'dug go /	
yang bsams pa /	
g-yas byas la de nyid du khyer te /	
bcom ldan 'das gdugs tshod gsol lo snyam nas /	
des de nyid kyi nub mo nas gtsang zhing bsod	
pa'i bza' ba dang bca' ba dag sta gon byas	
nas nang par sngar langs te /	
bcom ldan 'das kyi spyan sngar song nas /	
bcom ldan 'das rgyal po'i khab tu dril bsgrags pa /	
@343a *// sang glang po che dam pa nor skyong gtong gis	
khyed cag rang rang bsrung ba la sgrims shig ces	
mchi bas de bas na bcom ldan 'das rgyal po'i	
khab tu ma gshegs shig /	
zhal zas dang btung ba 'tshal te /	
bdag 'di nyid du mchi'o //	
bcom ldan 'das kyis bka' stsal pa /	
khyim bdag khyod sems las chung ngur gyis la /	
zhal zas dang btung ba sta gon byos shig dang /	
de bzhin gshegs pa ni glang po che'i bsnyengs pa	
dang bral ba yin pas nga nyan thos kyi dge	
'dun dang thabs cig rgyal po'i khab tu gshegs so	
// de nas khyim bdag de yid dga' nas rang gi khyim du song ste /	
zhal zas dang btung ba sta gon byas /	
gdan bshams nas bcom ldan 'das la sdod cing 'dug go /	
de nas bcom ldan 'das snga dro na bza' chos gos mnabs /	
lhung bzed bsnams te /	
dge slong lnga brgya dang thabs cig rgyal po'i khab tu zhugs pa na /	
glang po che dam pa nor skyong yang rbad do //	
glang po che'i dam pa nor skyong gis /	
bcom ldan 'das rgyang ring po kho na nas mthong ngo //	
mthong nas kyang 'gying zhing skad phyung nas bcom ldan	
'das gang na ba de logs su mod la shugs	
ci yod pas bang thag pas brgyugs so //	
de nas lhas byin ma skyes dgra'i grogs can steng gi khang bzang gi gzhir 'dzegs nas /	
dge sbyong go'u ta ma gsod pa la lta @343b zhing 'dug go /	
de nas lha sbyin gyis bcom ldan 'das de mthong nas /	
dga' ba dang mgu ba dang /	
rab tu dga' bas gsang bstod de /	
tshigs su bcad pas smras pa /	
glang po che yi las bltas na //	
khyod ni glang chen mthus brdzis pas //	
sh'akya'i bu khyod de ring du //	
nyan thos bcas te re snyam med //	
bcom ldan 'das kyis bka' stsal pa /	
lhas byin ngan khyod nga la ni //	
khyad bsad co 'dri smra bar byed //	
stobs bcu'i stobs ldan rmad byung ba'i //	
stobs bcu'i mthu la da ltos shig /	
de nas bcom ldan 'das kyis phyag g-yas pa'i mthil nas seng ge ral pa can lnga sprul to //	
des de rnams kyi dri tshor nas /	
gcin dang rtug pa shor te 'bros par brtsams pa na /	
bcom ldan 'das kyis nyid kyi zhabs kyi drung /	
grang zhing bsil bar gyur pa ma gtogs par phyogs thams cad 'bar /	
rab tu 'bar /	
kun tu rab tu 'bar te me lce gcig tu gyur par byin gyis brlabs so //	
de nas glang po che dam pa nor skyong phan tshun du brgyug par brtsams pa na /	
bcom ldan 'das kyi zhabs kyi drung du grang zhing	
bsil bar gyur pa ma gtogs par phyogs thams cad	
'bar / rab tu 'bar //	
kun tu rab tu 'bar te me lce gcig tu gyur par mthong ngo //	
nor skyong 'khrugs par mthong nas tshe dang ldan pa kun dga' bo ma gtogs par /	
dge slong thams cad bros so //	
de nas nor skyong dregs pa'i shugs dang bral nas dal gyis 'gro ba'i 'gros @344a *//	
kyis /	
bcom ldan 'das kyis spyan sngar song ba dang /	
bcom ldan 'das kyi phyag 'khor lo dang /	
bkra shis dang /	
g-yung drung 'khyil pas brgyan pa bsod nams brgya phrag du mas bskyed pa /	
skrag pa rnams dbugs 'byin par mdzad pas de'i mgo la byugs nas /	
tshigs su bcad de bka' stsal pa /	
glang chen gtso bo la ni mtho ma 'tsham //	
glang chen de la mtho 'tsham sdug bsngal 'gyur //	
gtso la gnod pa byas pa pha rol tu //	
'gro ba bzang por 'gyur ba ma yin no //	
bzhin bzang khyod re zhig sngon gyi nyes par spyad	
pas smad pa dud 'gro'i skye gnas su skyes na	
khyod da dung gzhan gyi srog gcod cing /	
gzhan gyi srog gcod pas yongs su dga' bar byed pa /	
'di nas shi 'phos na /	
khyod kyi 'gro ba cir 'gyur /	
skye ba ni gang /	
tshe phyi ma ni cir 'gyur /	
bzhin bzang de lta bas na 'du byed thams cad ni sdug bsngal ba /	
chos thams cad ni bdag med pa /	
mya ngan las 'das pa ni zhi ba yin gyis /	
nga la sems mngon par dad par gyis la /	
ci nas kyang dud 'gro'i skye gnas la 'dod chags dang bral bar gyis shig ces bka' stsal nas /	
khyim bdag gi khyim gang na ba der gshegs te /	
byon nas gdan bshams pa nyid la bzhugs so //	
nor skyong yang bcom ldan 'das kyi rjes bzhin rjes bzhin song ste /	
bcom ldan 'das nang du gshegs pa na /	
de sgo @344b drung du sdod pa las /	
bcom ldan 'das ma mthong nas /	
khyim gzhig par brtsams so //	
bcom ldan 'das kyis khyim de shel gyi rang bzhin du sprul nas /	
de la sangs rgyas kyi sku sgrib pa med par snang ngo //	
des bcom ldan 'das mthong nas ma bshig go /	
bcom ldan 'das nyan thos kyi dge 'dun dang thabs cig gdugs tshod gsol nas /	
yon bsngo ba mdzad de gshegs so //	
de bcom ldan 'das kyi rjes bzhin rjes bzhin du song ba'i skabs de /	
blon po rnams kyis rgyal po la rig par byas so //	
ma skyes dgras lha byin la smras pa /	
khyod kyis bdag la gnod pa byas te /	
glang po che dam pa 'di la brten nas mtshams	
gzhan gyi rgyal po rnams kho bo la gnod pa	
byed par mi 'gyur na /	
de yang khyod kyis dul bar byas so //	
de cang mi smra bar 'dug go /	
rgyal pos blon po rnams la bsgo ba /	
gang gi tshe bcom ldan 'das phyir byung bar gyur pa de'i tshe /	
glang po che dam pa nor skyong ji ltar yang	
bcom ldan 'das kyi phyi bzhin 'brang bar mi 'gyur	
bar sgo chod la zhog cig /	
blon po rnams kyis glang po che 'dul mkhan rnams la bsgo ba /	
glang po che dam pa nor skyong ji ltar yang	
bcom ldan 'das kyi phyi bzhin 'gro bar mi 'gyur	
bar sgo ched la zhog cig /	
des bcom ldan 'das ma mthong nas rdog pas sna brdzis nas shi ba dang /	
rgyal chen bzhi'i ris kyi lha rnams su skyes so ////	
'dul ba gzhi /	
bam po brgya @345a *//	
bzhi pa /	
chos nyid kyis lha'i bu'am /	
lha'i bu mo ni skyes nas ring por ma lon par /	
sems gsum skye bar 'gyur te /	
gang nas shi 'phos pa dang /	
gang du skyes pa dang /	
las gang gis yin pa'o //	
des glang po che las shi 'phos pa dang /	
rgyal chen bzhi'i ris kyi lha rnams su skyes pa dang /	
bcom ldan 'das la sems mngon par dad par byas pa yin par mthong nas /	
de nas sngon glang po che byed byed pa'i lha'i bu 'di snyam du sems te /	
bdag zhag lon nas bcom ldan 'das la blta ba'i	
phyir 'gro ba ni bdag gi cha ma yin gyis	
/ ma la bdag gis zhag ma lon par bcom ldan 'das la blta ba dang /	
bsnyen bkur bya ba'i phyir 'gro'o snyam mo //	
de nas sngon glang po che byed byed pa'i lha'i	
bu rna cha dri ma med cing g-yo ba thogs	
la do shal dang se mo dos lus brgyan nas	
/ de nyid kyi mtshan mo lha rnams kyi me tog autpa la dang /	
padma dang /	
ku mu da dang /	
padma dkar po dang /	
manda ra ba rnams kyis thu ba bkang ste /	
'od ma'i tshal bya ka lan dka'i gnas thams cad snang ba rgya chen pos gsal bar byas nas /	
bcom ldan 'das la me tog gis gtor te /	
bcom ldan 'das kyi spyan sngar chos mnyan pa'i phyir	
'dug go de nas bcom ldan 'das kyis de'i bsam	
pa dang / bag la nyams pa dang /	
khams dang /	
rang bzhin mkhyen nas gang thos pas 'phags pa'i bden	
pa bzhi so sor yang dag par rtogs par @345b	
'gyur ba de lta bu'i chos bshad pa mdzad pas	
/ sngon gyi glang po che lha'i bus 'jig tshogs	
la lta ba'i ri'i rtse mo nyi shu mtho ba	
/ / ye shes kyi rdo rjes bcom nas /	
rgyun du zhugs pa'i 'bras bu mngon sum du byas te bden pa mthong nas /	
lan gsum du ched du brjod pas ched du brjod pa /	
btsun pa bdag la phas ma bgyis te /	
mas ma lags /	
rgyal pos ma lags /	
lha rnams kyis ma lags sdug pas ma lags /	
rang gi skye bo dang gnyen gyi tshogs kyis ma lags /	
sngon gyi 'das pas ma lags /	
dge sbyong dang /	
bram zes ma lags pa gang lags pa de /	
bcom ldan 'das kyis /	
bdag la mdzad de khrag dang mchi ma'i rgya mtsho ni bskams /	
rus pa'i ri bo las ni bsgral /	
ngan song gi sgo rnams ni bku ma /	
mtho ris dang thar pa'i sgo rnams ni phye /	
bdag lha dang mi rnams su ni bzhag /	
yang gsol pa /	
khyod mthus rab drag nyes pa mang ldan pa'i //	
ngan song shul bkag bsod nams rab ldan pa'i //	
mtho ris 'gro ba phye zhing bdag gis ni //	
mya ngan 'das pa'i shul yang thob par gyur //	
shin tu rnam dag khyod brten bdag gis ni //	
de ring skyon bral dag pa'i mig thob cing //	
go 'phang zhi ba 'phags pa dgyes thob ste //	
sdug bsngal rgya mtsho'i pha rol rgal bar gyur //	
'gro bar lha min mi dang lhas mchod pa //	
skye dang rga dang na 'chi bral ba po //	
srid pa stong du mthong bar rab dka' ba //	
thub pa de ring khyod mthong 'bras bu mchis //	
de @346a *//	
nas 'dud byas do shal rab 'phyang bas //	
zhabs la phyag 'tshal rangs pa skyes gyur nas //	
dgra thul g-yas nas yongs su bskor byas te //	
lha yi 'jig rten mngon phyogs mkha' la song //	
de nas sngon glang po che byed byed pa'i lha'i bus /	
tshong pa khe spogs rnyed pa lta bu dang /	
zhing pa lo tog legs pa lta bu dang /	
dpa' bo g-yul ngor rgyal ba lta bu dang /	
nad pa nad thams cad las yongs su thar ba lta bur 'byor pa gang gis /	
bcom ldan 'das kyi spyan sngar 'ongs pa'i 'byor pa de nyid kyis rang gi gnas su song ngo //	
dge slong rnams nam gyi cha stod dang cha smad	
la mi nyal bar rnal 'byor la rjes su brtson	
pas gnas pa na /	
de rnams kyis bcom ldan 'das kyi spyan snga na snang ba rgya chen po mthong ngo //	
mthong nas kyang yid gnyis su gyur te /	
bcom ldan 'das la zhus pa /	
bcom ldan 'das ci lags /	
mdang sum bcom ldan 'das la blta ba'i slad du mi mjed kyi bdag po tshangs pa'am /	
lha rnams kyi dbang po brgya byin nam /	
'jig rten skyong ba bzhi mchis lags sam /	
bcom ldan 'das kyis bka' stsal pa /	
dge slong dag nga blta ba'i phyir 'ongs pa ni	
mi mjed kyi bdag po tshangs pa yang ma yin	
/ lha rnams kyi dbang po brgya byin yang ma yin /	
'jig rten skyong ba bzhi yang ma yin te /	
de lta mod kyi dge slong dag khyod kyis glang	
po che dam pa nor skyong zhes bya @346b pa	
'di ltar gdug pa /	
'di ltar gtum pa des de bzhin gshegs pa dkrongs pa'i phyir /	
pha rol gnon pa byas pa gang yin pa de mthong ngam /	
btsun pa mthong lags so //	
ngas de btul nas /	
nga la mngon par dad par byas te /	
shi nas rgyal chen bzhi'i ris kyi lha rnams kyi nang du skyes pa yin te /	
de mdang sum nga'i spyan sngar 'ongs nas /	
ngas de la chos bshad de bden pa mthong bar byas nas /	
rang gi gnas su song ba yin no //	
dge slong rnams the tshom skyes te the tshom thams cad gcod pa /	
sangs rgyas bcom ldan 'das la zhus pa /	
btsun pa nor skyong gis las ci zhig bgyis na /	
las de'i rnam par smin pas dud 'gror skyes lags /	
las ci zhig bgyis na des na /	
rgyal chen bzhi'i ris kyi lha rnams kyi nang du skyes nas bden pa mthong bar bgyis lags /	
bcom ldan 'das kyis bka' stsal pa /	
dge slong dag nor skyong 'di nyid kyis las tshogs rnyed pa rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba'i las dag byas shing bsags pas zhes bya ba nas /	
lus can dag las 'bras bur 'gyur //	
zhes bya ba'i bar gong ma bzhin du'o //	
dge slong dag sngon byung ba bskal pa bzang po	
'di nyid la skye dgu rnams kyi tshe lo nyi	
khri thub pa na 'jig rten du ston pa sangs	
rgyas bcom ldan 'das rig pa dang zhabs su ldan	
pa / bde bar gshegs pa 'jig rten mkhyen pa	
skyes bu 'dul ba'i kha lo sgyur ba bla na	
pa / med pa / lha dang @347a *//	
mi rnams kyi ston pa /	
'od srung zhes bya ba byung ste /	
de grong khyer w'a ra n'a sir nye bar brten nas /	
drang srong smra ba'i ri dvags kyi nags na bzhugs so //	
de'i bstan pa la 'di rab tu byung ste /	
zhal ta byed pa na de na 'di bslab pa'i	
gzhi phra mo phra mo rnams la gus par ma	
byas pas de'i las kyi rnam par smin pas dud	
'gror skyes par gyur to //	
de na 'dis dge 'dun la bkur sti byas pa'i	
las kyi rnam par smin pa gang yin pa des	
bza' ba dang / btung ba thob par gyur to //	
nga la sems mngon par dad par byas te /	
shi ba gang yin pa des rgyal chen bzhi'i ris kyi lha rnams kyi nang du skyes so //	
yang dag par rdzogs pa'i sangs rgyas 'od srung la rab tu byung nas /	
bklag pa dang nod pa byas shing phung po la mkhas par byas /	
khams la mkhas par byas /	
skye mched la mkhas par byas /	
rten cing 'brel par 'byung ba la mkhas par byas	
pa gang yin pa des lhar gyur nas nga las	
bden pa mthong bar byas so //	
dge slong dag de lta bas na /	
las gcig tu gnag pa rnams kyi zhes bya ba nas /	
las gcig tu dkar ba la brtsal bar bya ste /	
dge slong dag khyod kyis de ltar bslab par bya'o zhes bya ba'i bar gong ma bzhin du'o //	
sdom ni /	
ngang pa gad rgyangs dbyung ba dang //	
ri dvags rul dang spre'u dang ni //	
glang po che dang byi la dang //	
ba lang zla ba rdo ba dang //	
glang chen wa dang bram ze'o //	
dge @347b slong rnams the tshom skyes te the tshom thams cad gcod pa /	
sangs rgyas bcom ldan 'das la zhus pa /	
btsun pa bcom ldan 'das dge slong lnga brgyas yongs su btang na /	
tshe dang ldan pa kun dga' bos yongs su ma	
btang ba la gzigs bcom ldan 'das kyis bka' stsal	
pa / dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang kun dga' bo	
'dis nga yongs su ma btang ba de nyon cig	
/ dge slong dag sngon byung ba mtsho chen po	
ma dros pa na ngang pa'i dpon po yul 'khor	
skyong zhes bya bar gyur te /	
de la bu gnyis yod pa /	
gang ba dang bzhin rgyas zhes bya ba ste /	
gang ba ni phu bo yin no //	
bzhin rgyas ni nu bo yin no //	
de gnyis las gang ba ni gtum pa brlang ba /	
gzu lums can zhig ste /	
rtag tu ngang pa rnams la bsdigs par byed de /	
kha cig la ni sgro 'byin /	
kha cig la ni rder [*sder] mos rma 'byin par byed cing /	
de lta bu dang gzhan yang gnod pa brgya phrag dag byed de /	
ngang pa rnams nyi ma re re zhing ngang pa	
rnams kyi dpon po yul 'khor skyong gi gan du	
song ste / rig par byed nas des bsams pa /	
gang ba gtum pa brlang ba gzu lums can yin	
pas gal te bdag gis 'di rgyal tshab la bzhag	
na bdag shi nas /	
'dis ngang pa'i tshogs bshig par 'gyur gyis /	
de la thabs shig bsham par bya'o snyam mo //	
des gang ba dang bzhin rgyas gnyis bkug nas bsgo ba /	
'bab chu'i dngo dang mtsho dang /	
@348a *// mtshe'u rnams bltas nas /	
nga'i drung du thog mar su 'ongs pa de ngang pa rnams kyi dpon por gzhug go /	
de gnyis kyang gcig la gcig 'gran pa'i phyir /	
'khor lnga brgya lnga brgya dang dong ste de gnyis	
kyis phan tshun gyi 'bab chu'i dong dang mtsho dang	
mtshe'u rnams bltas nas /	
mthar gyis grong khyer w'a ra n'a sir phyin to //	
de'i tshe grong khyer w'a ra n'a si na /	
rgyal po tshangs sbyin zhes bya ba 'byor ba dang /	
rgyas pa dang /	
bde ba dang /	
lo legs pa skye bo dang mi mang pos rab	
tu gang ba na rgyal srid byed du 'jug go	
/ des w'a ra n'a si'i skyed mos tshal dang	
ha cang yang mi ring ba zhig tu tshangs ldan	
zhes bya ba'i rdzing bu mtshe'u bas ches khyad par	
du 'phags pa zhig bskor bcug ste /	
der chu nas skyes pa'i me tog rnam pa sna tshogs bskyed do //	
'gram dang phyogs bzhi kun tu yang /	
me tog dang 'bras bu'i shing stong phrag du ma bskyed do //	
der autpa la dang /	
padma dang /	
ku mu da dang /	
padma dkar pos yog par byas shing shing tshang tshing	
du mas mdzes pa bya sna tshogs mang po skad	
'byin pa'i 'byor pa de lta bu des mthong nas	
/ ngang pa gang ba 'khor lnga brgyas yongs su bskor te babs nas /	
ci dga' ba'i spyod pas rtsa bar brtsams so //	
bzhin rgyas la yang rang gi tshogs kyis smras pa /	
khyod kyang bobs la rtsed mo gyis shig /	
des smras pa /	
re zhig rgyal srid blangs la de nas @348b phyis log ste rtse bar bya'o //	
zhes de rings pa rings par song ste /	
rgyal srid blangs so //	
de nas ngang pa lnga brgyas yongs su bskor te w'a ra n'a sir 'ongs nas /	
tshangs ldan gyi rdzing bur babs te; bag rkyong zhing bag rkyong zhing gnas pas rtse bar brtsams te /	
de de ltar bag yod pas gnas pa skye bo'i	
tshogs kyis mthong nas mchog tu ngo mtshar skyes te	
/ kye ma ngang pa'i dpon po mchog tu gzugs blta na sdug pa /	
gang nas 'dir 'ongs te gzugs bzang pos chu nas	
rgyu ba'i 'dab chags thams cad zil gyis mnan nas	
tshangs ldan gyi rdzing gi rgyan byed cing ci dga'	
bar gnas shing 'jig rten dga' ba skyed par byed	
do // w'a ra n'a si na gnas pa'i skye	
bo'i tshogs thams cad kyis kyang thos nas tshangs ldan	
gyi rdzing kun nas bskor te /	
de'i gzugs bzang po dang /	
bag rkyong zhing gnas pa la rtog cing 'khod do //	
blon po rnams kyis rgyal po la smras pa /	
lha ngang pa rnams kyis dpon po zhig ga zhig nas 'dir mchis te /	
de tshangs ldan gyi rdzing du babs nas ngang pa	
brgya phrag du mas yongs su bskor cing gzugs bzang	
pos chab na rgyu ba'i 'dab chags thams cad zil	
gyis mnan nas 'jig rten dga' ba bskyed cing bag	
rkyong zhing mchis lags so //	
rgyal pos smras pa /	
shes ldan dag gal te de lta na bya ba rnams khug cig /	
de rnams kyis bkug pa dang /	
rgyal pos bsgo ba /	
shes ldan dag tshangs ldan gyi rdzing na /	
ngang pa'i dpon po gzugs @349a *//	
mchog tu blta na sdug pa zhig ga zhig nas 'ongs so zhes thos kyis /	
khyed kyis de gcig pu rnyis ma snad par bzung la nga la phul cig /	
de rnams kyis de mchog tu rnyi 'jam pos ma snad par bzung ba dang /	
des tshigs su bcad de smras pa /	
kho bo rnyis ni dam par bzung zin te //	
mi yi dbang du song bas kho bo la //	
ci byar med kyis ngang pa'i tshogs deng ste //	
ma dros par ni myur du 'dod par gyis //	
ngang pa gcig gis lnga brgyar ma tshang ba ni bros so //	
gcig pu zhig rnyis zin pa de nyid la mya	
ngan byed cing 'dug pa de bya ba rnams kyis	
mthong nas mchog tu ngo mtshar skyes shing rgyal pos	
skrag nas ma bzung ma bsad de /	
de rnams kyis ngang pa'i dpon po de khyer nas rgyal po'i drung du song ba dang /	
cig shos ma bzung ba de yang chags pa'i rnyis bzung bas rang nyid 'ongs so //	
ngang pa'i dpon po rgyal po la phul ba dang /	
rgyal pos smras pa /	
shes ldan dag cig shos 'di ci'i phyir khyer te 'ongs /	
de rnams kyis smras pa /	
lha bdag cag gis 'di ma bzung mod kyi rang nyid mchis lags so //	
rgyal po mchog tu ngo mtshar skyes nas smras pa /	
gdon mi za bar 'di ni de'i chung ma yin pas 'ongs kyis ngang pa'i dpon po 'di dang /	
spa shugs lhan cig thong la khyed cag su yang 'di gnyis ma gsod cig /	
bya pa rnams kyis smras pa /	
lha gzhan gyis bkum du mchis /	
bka' stsal du gsol //	
@349b rgyal pos blon po rnams la bsgo ba /	
shes ldan dag deng la grong khyer w'a ra n'a sir dril sgrogs su chug ste /	
lha nyid kyis bka' stsal pa /	
nga'i yul na gnas pa sus kyang chu nas rgyu	
ba'i 'dab chags rnams ma gsad cig ces sgrogs shig	
/ de rnams kyis dril bsgrags so //	
dge slong dag ji snyam du sems /	
de'i tshe de'i dus na ngang pa'i dpon po bzhin	
rgyas gang yin pa de ni nga nyid yin no	
// de'i tshe de'i dus kyi de'i chung ma gang yin pa de ni kun dga' bo yin no //	
dang po gcig gis lnga brgyar mtshang ba gang yin pa de ni /	
dge slong lnga brgyar gcig gis ma tshang ba 'di dag nyid yin te /	
de na yang 'di rnams ngang par gyur pa na nga yongs su btang ste /	
kun dga' bo ngang par gyur pas ni nga yongs su ma btang ngo //	
da ltar yang nga 'di dag gis yongs su btang gi /	
dge slong kun dga' bos ni yongs su ma btang ngo //	
dge slong dag gzhan yang ji ltar 'di dag gis nga yongs su btang na /	
dge slong kun dga' bos yongs su ma btang ba de nyon cig /	
dge slong dag sngon byung ba grong khyer w'a ra	
n'a si na rgyal po gad rgyangs can zhes bya	
ba 'byor pa dang /	
rgyas pa dang /	
bde ba dang /	
lo legs pa skye bo'i tshogs dang mi mang pos	
rab tu gang ba na rgyal sring byed du 'jug	
go / de la blon po lnga brgya yod de /	
de rnams kyi mthus mtshams kyi rgyal po rnams kyi zil gyis mi non to //	
ji tsam na lho phyogs kyi lam nas bya ma bum gyi dbyug @350a *//	
gu can zhes bya ba dmag stong thub pa zhig 'ongs nas /	
de blon po gzhan zhig gis rgyal po la phul te /	
lha bya ma bum gyi dbyug gu can zhes bgyi	
ba dmag stong thub pa 'di lha'i slad du lho	
phyogs kyi shul nas mchis kyis lhas 'di yongs su	
gzung ba'i rigs so //	
rgyal pos de yongs su bzung nas longs spyod kyis bgo bsha' yang byas so //	
ci tsam dus gzhan zhig na rgyal po gad rgyangs	
can gyi yul gzhan gyi rgyal po rnams mthu dang	
dpung chen por gyur te /	
de rnams dpung gi tshogs yan lag bzhi po /	
glang po che'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon nas /	
rgyal po gad rgyangs can dang g-yul sprad pa'i phyir 'ongs so //	
rgyal po gad rgyangs can gyis kyang dpung gi tshogs yan lag bzhi po glang po che'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon nas sa gzhan	
gyi rgyal po rnams dang g-yul sprad pa'i phyir spags	
te bsu'o // rgyal po gad rgyangs can gyis sa gzhan gyi rgyal po rnams bcom /	
bred par byas thag bcug /	
pham par byas /	
rgyab kyis bltas par byas te /	
rang rang gi yul du dong ngo //	
de rnams slar yang 'dus nas /	
rgyal po gad rgyangs can gyi blon po lnga brgya la khyed cag tshur shog cig @350b dang /	
khyed cag la longs spyod ches khyad par du 'phags	
pa dag gis bgo bsha' bya'o zhes yo byad kyis	
kha drangs pa dang /	
de rnams kyis khas blangs so //	
de nas sa gzhan gyi rgyal po rnams kyis slar	
yang dpung gi tshogs yan lag bzhi po glang po	
che'i tshogs dang / rta pa'i tshogs dang /	
shing rta pa'i tshogs dang /	
dpung bu chung gi tshogs go bskon nas rgyal po	
gad rgyangs can dang g-yul sprad pa'i phyir 'ongs so	
// rgyal po gad rgyangs can gyis kyang dpung gi	
tshogs yan lag bzhi po glang po che'i tshogs dang	
// / rta pa'i tshogs dang /	
shing rta pa'i tshogs dang /	
dpung bu chung gi tshogs go bskon nas sa gzhan	
gyi rgyal po rnams dang g-yul sprad pa'i phyir spags	
te bsu'o // gad rgyangs can gyi blon po lnga brgya g-yul sprod pa na /	
phyir log nas bya ma bum gyi dbyug gu can	
dmag stong thub dang lhan cig g-yul 'gyed par brtsams	
pa / rgyal pos mthong nas bag tsha bar gyur pa dang /	
bya ma bum gyi dbyug gu can dmag stong thub kyis tshigs su bcad de smras pa /	
khyod ni bya ma bum gyi dbyug /	
grogs po gcig pus ma btang gi /	
yun ring po nas gnang ba yi //	
grogs po kun gyis khyod btang ngo //	
des de dag thams cad kha btag go /	
dge slong dag ji snyam du sems /	
de'i tshe de'i dus kyi rgyal po gad rgyangs can gang yin pa de ni nga nyid yin no //	
de'i tshe de'i dus kyi bya ma bum gyi dbyug gu can gang yin pa de ni kun @351a *//	
dga' bo yin no //	
blon po lnga brgya po gang yin pa de dag	
ni dge slong lnga brgya bo 'di dag nyid yin	
te / de na yang 'di dag gis nga yongs su btang ngo //	
da ltar yang 'di dag gis nga yongs su btang ngo //	
kun dga' bos ni yongs su ma btang ngo //	
gzhan yang ji ltar 'di dag gis nga yongs su btang gi /	
kun dga' bos yongs su ma btang ba de nyon cig /	
dge slong dag sngon byung ba byang chub sems dpa'	
ma nges pa'i phung po la gnas pa na ri'i	
phyogs shig na / ri dvags kyi dpon po seng ger gyur te /	
de'i lhag ma za ba wa lnga brgya rjes bzhin	
du 'brang zhing ri la nye bar brten te gnas	
so // seng ges srog chags rnams bsad de sha'i	
dam pa dang khrag gi dam pa 'thungs nas bor	
te 'gro bas de rnams de lta bus dus ring	
mo zhig 'das par gyur to //	
ji tsam na dus gzhan zhig na ri dvags kyi	
rgyal po seng ge mtshan mo srog chags tshol ba	
na khron par lhung ba dang /	
wa lnga brgya po de rnams las wa lnga brgyar gcig gis ma tshang ba so sor dong ste /	
wa gcig pu zhig seng ge la rtog cing khron pa'i khar 'dug ste /	
gang gis na 'di phyin par 'gyur ba'i thabs de ci yod snyam sems shing /	
de khron pa'i nye 'khor phan tshun song ba las /	
ji tsam na khron pa dang ha cang yang mi	
ring ba zhig na mtshe'u zhig mthong nas des brtags	
@351b nas phyogs gcig nas 'ob brus bcug ste khron	
par mtshe 'u yi chu bkang ba dang /	
seng ge rang nyid byung bar gyur to //	
lhas tshigs su bcad de smras pa /	
stobs che ba'am zhan kyang rung //	
grogs po dag tu bya dgos te //	
was ni khron pa rnying pa nas //	
seng ge phyung bar gyur la ltos //	
dge slong dag ji snyam du sems //	
de'i tshe de'i dus kyi seng ge gang yin pa de ni nga nyid yin no //	
de'i tshe de'i dus kyi wa gcig po de ni dge slong kun dga' bo yin no //	
wa gcig gis lnga brgyar ma tshang ba gang yin pa de ni /	
dge slong lnga brgya po 'di dag nyid yin te /	
de na yang 'di dag gis nga yongs su btang gi /	
kun dga' bos ni yongs su ma btang ngo //	
da ltar yang 'di dag gis nga yongs su btang gi /	
kun dga' bos ni yongs su ma btang ngo //	
gzhan yang ji ltar 'di dag gis nga yongs su	
btang na kun dga' bos yongs su ma btang ba	
de nyon cig / dge slong dag sngon byung ba	
byang chub sems dpa' ma nges pa'i phung po la	
de nyon cig / gnas pa na / phyogs shig	
na ri dvags lnga brgya'i ri dvags kyi dpon por	
de nyon cig / gnas pa na / gyur to	
// ji tsam na rngon pa zhig gis ri dvags	
rnams bshor ba'i phyir 'jol dang /	
rnyi dang /	
rnyong rab tu mang po dag gtsugs so //	
ri dvags kyi dpon po de bag rkyong zhing gnas pas 'khor lnga brgya dang /	
ri dvags kyi nags na rgyu zhing de ri dvags kyi tshogs rnams kyi sna la 'gro @352a *//	
ba na rnyis zin to //	
rnyis zin pa de mthong nas ri dvags thams cad ni bros so //	
ri dvags mo gcig pu zhig tshogs kyi dpon po'i drung na 'dug go /	
ri dvags kyi dpon po de 'bad kyang rnyi gcad	
par ma nus shing de de ltar 'phra shags byed	
pa / ri dvags mo des mthong nas /	
tshigs su bcad de smras pa //	
rnyi 'di gang gis btsugs pa yi //	
rngon pa de ni mchis lags kyis //	
skal chen po ni 'bad mdzod cig /	
ri dvags dam pa 'bad mdzod cig /	
des kyang tshigs su bcad de smras pa /	
rmig pa sar btsugs 'then kyang ni //	
'breng ba'i rnyi ni dam po yis //	
bdag gi rkang pa rab smas kyi //	
gcad mi nus na ci byar yod //	
de nas rngon pa de mda' dang gzhu lag na thogs shing /	
gos ngur smrig bgos nas phyogs der phyin to //	
ri dvags mo des rngon pa de ri dvags kyi	
dpon po de gsad pa'i phyir bsgribs pas nye bar	
'ongs pa mthong ngo //	
mthong nas kyang rings pa rings par tshigs su bcad de smras pa /	
rnyi 'di gang gis btsugs pa yi //	
rngon pa de ni mchis lags kyis //	
skal chen po ni 'bad mdzod cig /	
ri dvags dam pa 'bad mdzod cig /	
des kyang tshigs su bcad de smras pa /	
rmig pa sar btsugs 'then kyang ni //	
'breng ba'i rnyi ni dam po yis //	
bdag gi rkang pa rab smas kyi //	
gcad mi nus na ci byar yod //	
@352b de nas ri dvags mo de snying stongs nas /	
rngon po de'i mdun du mngon du song ste /	
de la bsnyen nas tshigs su bcad de smras pa /	
rngon pa gzhu ni phob mdzod la //	
rngon pa ral gri blang mdzod de //	
thog mar bdag khum de nas ni /	
ri dvags dpon po la mdzod cig /	
de nas sngon pa de ngo mtshar gyis bsdus pa'i blos smras pa /	
'di khyod kyi cir 'ong /	
des smras pa /	
khyim thab bo //	
des de la tshigs su bcad de slar smras pa /	
bdag gis khyod kyang mi bsad la //	
ri dvags dpon po'ang mi bsad par //	
snying du sdug pa'i khyim thab dang //	
khyod ni lhan cig 'grogs par bya //	
des kyang tshigs su bcad de smras pa /	
ji ltar rngon pa bdag dang ni //	
sdug pa'i khyim thab dga' ba ltar //	
de bzhin rngon pa gnyen kun dang //	
lhan cig tu ni dgar gyur cig /	
de nas rngon pa de lhag par yang ngo mtshar skyes nas /	
ri dvags de bkrol nas lhan cig dong ngo //	
dge slong dag ji snyam du sems /	
de'i tshe de'i dus kyi ri dvags kyi dpon po gang yin pa de ni nga nyid yin no //	
de'i tshe de'i dus kyi ri dvags mo gang yin pa de ni kun dga' bo yin no //	
ri dvags gcig gis lnga brgyar ma tshang ba gang yin pa de dag ni /	
dge slong gcig gis lnga brgyar ma tshang ba 'di dag nyid yin te /	
de na yang nga 'di dag gis yongs su btang gi /	
kun dga' bos ni yongs su ma btang ngo //	
da ltar yang nga 'di dag @353a *//	
gis yongs su btang gi /	
dge slong kun dga' bos ni yongs su ma gtang ngo //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa lhas byin rul ba /	
rnyed pa dang /	
bkur sti rul pas bcom pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang rul pa 'di /	
rnyed pa dang bkur sti rul pas bcom pa de nyon cig /	
dge slong dag sngon byung ba ri'i phyogs gcig cig na /	
padma'i rdzing chen po zhig yod de /	
de dang nye ba na glang po che zhig gnas so //	
phyogs gzhan zhig na wa zhig kyang gnas so //	
ji tsam dus gzhan zhig na /	
glang po che padma'i rdzing de nas chu 'thungs nas 'gro ba dang /	
wa 'ong ba des glang po che la smras pa /	
'thab mo bya'am /	
lam las 'dzur /	
glang po ches bsams pa /	
rul pa nyon mongs pa spyi rdol can 'di gal te /	
bdag gi rkang lag gis sam /	
snas sam /	
mche bas bsad na mi gtsang bas ma rung bar	
gyur pas mdor na rul pa 'di ni rul pa	
kho nas bsad do snyam du bsams nas /	
tshigs su bcad de smras pa /	
khyod ni rkang lag gis mi bsad //	
mche bas ma yin snas min te //	
@353b rul pa rul pas bsad bya bas //	
khyod ni rul pas bsad par bya //	
glang po ches bsams pa /	
lam bzur te song dang gdon mi za bar 'di	
bdag gi rnges bzhin 'ong ngo snyam nas des lam	
bzur nas myur ba myur bar song ba dang /	
was bsams pa /	
tshig tsam kho nas bdag gis 'di bcom pa yin te /	
des na myur ba myur bar bros so snyam nas /	
de de'i rjes bzhin 'brangs pa dang /	
glang po ches nye bar 'ongs par shes nas shugs	
drag pos de'i steng du rtug pa por bas phog	
nas shi bar gyur to //	
dge slong dag ji snyam du sems /	
de'i tshe de'i dus kyi wa gang yin pa de ni lhas byin 'di nyid yin te /	
de na yang rul pa 'di rul pas bcom mo //	
da ltar yang rul pa 'di rnyed pa dang /	
bkur sti rul pas bcom mo //	
gzhan yang dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa bcom ldan 'das kyi gzigs pa'i rjes su	
mthun par gyur pa gang lags pa de dag ni	
'khor ba'i 'jigs pa chen po las legs par rgal	
par gyur pa la /	
lhas byin gyi lta ba'i rjes su mthun par gyur	
pa gang lags pa de dag ni tshul ma lags	
pas ma rung bar gyur pa la gzigs /	
bcom ldan 'das kyis bka' stsal pa /	
dge slong dag da ltar gyi @354a *//	
'di 'ba' zhig tu ma zad de /	
ji ltar 'das pa'i dus na yang //	
nga'i tshig nyan pa gang yin pa de dag ni 'jigs pa chen po las thar la /	
lha sbyin gyi tshig nyan pa gang yin pa de	
dag ni tshul ma yin pas ma rung bar gyur	
pa de nyon cig /	
dge slong dag sngon byung ba ri bor zhig dang nye ba me tog dang /	
'bras bu dang /	
chu phun sum tshogs pa na spre'u yi tshogs kyi dpon po gnyis shig gnas te /	
re re la yang 'khor lnga brgya lnga brgya yod do //	
de na tshogs kyi dpon po cig shos gnyid log	
pa'i rmi lam na bdag gson pa nyid du 'khor	
lnga brgya dang zangs su bcug par mthong ngo //	
mthong nas kyang skrag sdangs bred de skyi bung zhes byed nas /	
nam do mnangs te nangs pa dang /	
spre'u rnams bsags te rmi lam bzlas par brtsams pa /	
shes ldan dag /	
mdang sum ngas rmi lam ngan pa zhig mthong gis gnas 'di nas 'dir 'dong ngo //	
spre'u rnams kyis smras pa /	
de bzhin du bgyis te 'bros par bgyi'o //	
byang chub sems dpa' rnams ni rmi lam rno ba yin pas /	
bdag nyid chen po des tshogs kyi dpon po cig shos la smras pa /	
bdag gis rmi lam 'di 'dra ba rmis nas 'dong na /	
gzhan du 'dong ngam /	
de yi dam ches nas smras pa /	
ci rmi lam du rmis so cog bden par 'gyur @354b ram; gal te khyod 'gro na song zhig /	
kho bo ni spyod yul ches yangs par 'gyur bas mi 'gro'o //	
des de yid ma ches bar rig nas bdag nyid kyi tshogs dang de dong ngo //	
ji tsam na dus gzhan zhig na ri bor de	
na bran mo zhig thab na yos rngo ba na	
/ ma stes pas lug cig 'khyam zhing phyogs der phyin nas /	
de nas de dag bza' bar brtsams pa dang /	
des mgal dum gyis bsnun pas me 'bar bzhin rgyal	
po'i glang po che'i bres su zhugs pa dang 'bar	
ba des glang po che'i bres bsregs te /	
glang po che mang po zhig tshig go /	
rgyal pos sman pa bkug te smras pa /	
glang po che mes tshig pa rnams la dpyad ci yod /	
sman pa de'i nas kyi shing spre'u rnams kyis ma rung bar byas pas /	
des bsams pa /	
spre'u 'di rnams la sha gnyer ba'i dus la bab bo snyam du bsams nas smras pa /	
lha spre'u yi zhag gis glang po che rnams la bskus na sos par 'gyur ro //	
rgyal pos blon po rnams la bsgo ba shes ldan dag spre'u'i zhag sta gon gyis shig /	
de rnams kyis kyang rngon pa rnams la bsgo ba dang /	
rngon pa rnams kyis ri bor gyi nye 'khor na gnas pa'i spre'u thams cad bzung ste phul lo //	
sman pa yun ring po nas sha khon rjes su	
'brel bas gson po nyid du zangs su bcug go	
/ lhas tshigs su bcad de smras pa /	
grong rdal dang ni grong khyer na //	
mi @355a *//	
mthun yod par gnas mi bya //	
lug dang bran mo mi mthun pas //	
spre'u rnams dag ni brlag par gyur //	
dge slong dag ji snyam du sems /	
de'i tshe de'i dus kyi spre'u tshogs kyi dpon po	
rmi lam rno ba gang yin pa de ni nga	
nyid yin no // de'i tshe de'i dus kyi tshogs	
kyi dpon po cig shos gang yin pa de ni	
lhas byin 'di nyid de /	
de na yang nga'i tshig nyan pa gang yin pa	
de dag ni 'jigs pa chen po las thar to	
// lhas byin gyi tshig nyan pa gang yin pa	
de dag ni tshul ma yin pas ma rung bar	
// gyur to // da ltar yang nga'i lta ba'i	
rjes su mthun par gyur pa gang yin pa de	
// gyur to // dag ni / 'khor ba'i 'jigs pa chen po las rab tu thar to //	
lhas byin gyi lta ba'i rjes su mthun par gyur	
ba gang yin pa de dag ni tshul ma yin	
pas ma rung bar gyur to //	
gzhan yang nga'i lta ba'i rjes su mthun par gyur pa gang yin pa de dag ni /	
bde legs su dong bar gyur cing /	
lhas byin gyi lta ba'i rjes su mthun par gyur pa gang yin pa de dag ni /	
tshul ma yin pas sdug bsngal du gyur pa de nyon cig /	
dge slong dag sngon byung ba phyogs shig na /	
spre'u'i tshogs kyi dpon po 'khor lnga brgya lnga brgya pa gnyis shig gnas so //	
de na cig shos tshogs dang lhan cig ljongs su dong ste /	
rim gyis ri por zhig tu phyin pa dang /	
@355b ri bor de na shing kim pa ka zhes	
bya ba 'bras bus yal ga g-yur za bar 'dug	
nas / spre'u rnams kyis tshogs kyi dpon po la smras pa /	
tshogs kyi dpon po ljon shing lhag par 'bras bu	
chags pa 'bras bus yal ga g-yur za ba zhig	
mchis kyi'o skol dub pa 'bras bu rnams gsol lo	
// tshogs kyi dpon pos shing de la brtags nas /	
tshigs su bcad de smras nas /	
grong gi drung na 'dug kyang ni //	
byis pas 'di la ma zos pas //	
rjes su dpags na shing 'di yi //	
'bras bu bzar mi rung bar shes //	
zhes smras nas dong ngo //	
tshogs kyi dpon po cig shos kyang /	
tshogs de nyid kyi rjes bzhin rjes bzhin 'brangs nas rim gyis ri bor du phyin pa dang /	
spre'u rnams kyis kim pa ka'i ljon shing de mthong nas /	
de rnams kyis tshogs kyi dpon po la smras pa /	
tshogs kyi dpon po ljon shing gi 'bras bu mchis kyis /	
'o skol dub pa 'bras bu rnams la gsol la bde bar bzhud do //	
des smras pa /	
legs kyis de bzhin du gyis shig /	
de rnams kyi zos pa dang /	
thams cad tshul ma yin pas sdug bsngal bar gyur to //	
dge slong dag ji snyam du sems /	
de'i tshe de'i dus kyi tshogs kyi dpon po dang	
po pa gang yin pa de ni nga nyid yin	
no // de'i tshe de'i dus kyi tshogs kyi dpon	
po gnyis ba shos gang yin pa de ni lhas	
byin 'di nyid yin te /	
@356a *// de na yang nga'i lta ba'i rjes su mthun par	
gyur pa gang yin pa de dag ni bde legs	
su dong ngo // lhas byin gyi lta ba'i rjes	
su mthun par gyur pa gang yin pa de dag	
ni tshul ma yin pas sdug bsngal bar gyur to	
su dong ngo // // da ltar yang nga'i lta	
ba'i rjes su mthun par gyur pa gang yin pa	
su dong ngo // // de dag ni // bde	
legs su 'khor ba'i rgya mtsho chen po las rgal	
lo; ;lhas byin gyi lta ba'i rjes su mthun par	
gyur pa gang yin pa de dag ni tshul ma	
yin pas ma rung bar gyur to //	
gang gi tshe lhas byin gyis bcom ldan 'das la dgrongs pa'i phyir rdo 'phangs pa de'i tshe /	
bram ze dang /	
khyim bdag rnams 'khrugs nas /	
lhas byin bsad kyis 'dong ngo zhes byas pa dang /	
'jig rten na mdza' ba dang /	
mi mdza' ba dang /	
bar ma dag yod pas gzhan zhig gis lhas byin la sbran nas /	
de skrag nas shing drung zhig tu brten te spyod lam zhi bas 'dug go /	
de rnams kyis de ltar spyod lam zhi ba mthong nas /	
de rnams kyis smras pa /	
shes ldan dag lhas byin bdag nyid chen po 'di bcom ldan 'das dgrongs par ga la 'gyur //	
kha cig gis bdag cag bslus kyis tshur 'dong ngo zhes de rnams dong ngo //	
dge slong rnams kyis lhas byin de lta bu'i spyod	
lam gyis gnas pas des na grong mi 'khrugs kyang	
ma bsad do zhes thos nas de rnams @356b the	
tshom skyes te / the tshom thams cad gcod pa sangs rgyas bcom ldan 'das la zhus pa /	
btsun pa lhas byin gyis chos lta bu'i sgo nas 'jig rten bslus pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de //	
ji ltar 'das pa'i dus na yang 'di chos lta	
bu'i sgo nas byi ba rnams brid pa de nyon	
cig dge slong dag sngon byung ba phyogs shig na	
/ byi ba rnams kyi tshogs kyi dpon po 'khor lnga brgya pa zhig gnas so //	
byi la me skyes zhes bya ba zhig yod de /	
de gzhon pa'i gnas skabs na /	
phyogs gang du gnas pa'i nye 'khor du des byi ba thams cad bsad do //	
de yang dus gzhan zhig na rgas par gyur te /	
rgas pas pha rol gnon pas byi ba bzung mi nus nas des bsams pa /	
sngon bdag gzhon pa'i gnas skabs na ni /	
pha rol gnon pas byi ba 'dzin nus na /	
da ni mi nus te /	
'on kyang thabs shig bshams la bza'o snyam nas /	
de 'jab cing 'jab cing byi ba rnams btsal bar brtsams te /	
des btsal ba na byi ba lnga brgya'i tshogs yod par shes nas /	
de byi ba de rnams kyi khung bu dang ha	
cang yang mi ring ba zhig tu ngan g-yo'i dka'	
thub kyis dka' thub byed pa na /	
byi ba rnams phan tshun 'khyam pas spyod lam zhi	
bas gnas pa de mthong nas de rnams kyis @357a	
*// rgyang ring por 'dug nas smras pa /	
zhang po ci byed /	
des smras pa /	
kho bo gzhon pa'i gnas skabs na bsod nams ma yin pa mang du byas pas /	
de zad par bya ba'i phyir dka' thub spyod do //	
de rnams kyis 'dis /	
dam pa ma yin pa'i chos sdig pa spangs so	
zhes de la chos kyi rgyu las byung ba'i dad	
pa skyes par gyur to //	
de rnams de la nyi ma re re zhing bskor ba byas nas khung du 'jug pa na /	
des de rnams kyi nang gi tha ma bzung zhing bzung zhing za'o //	
ji tsam na tshogs de 'gribs nas tshogs kyi dpon pos bsams pa /	
bdag gi byi ba rnams ni nyung bar gyur la /	
byi la 'di ni nyam skyes par gyur pas /	
'di la rgyu zhig yod par 'gyur ro snyam nas /	
des byi la de la brtag par brtsams pa dang /	
ji tsam na rtug pa spu can du mthong nas /	
des bsams pa /	
gdon mi za bar 'dis byi ba rnams bsad par gyur gyis /	
ma la bdag gis 'di mngon sum du bab par bya'o snyam nas /	
des de mi mngon pa'i sa nas brtag pa lhur len cing gnas pa na /	
ji tsam na des /	
de tha ma'i byi ba za ba mthong nas /	
de de logs su song ste rgyang ring por 'dug nas tshigs su bcad de smras pa /	
zhang po'i yan lag rgyas gyur cing /	
bdag gi tshogs ni 'gribs gyur la //	
'bras bu rtsa ba za ba yi //	
rtug pa spu can mi 'byung bas //	
dka' thub 'di chos dka' thub min //	
dka' thub 'di ni don phyir te //	
byi ba rnams ni 'gribs 'gyur pas //	
me skyes khyod ni bkra shis shog /	
dge slong dag @357b ji snyam du sems /	
de'i tshe de'i dus kyi byi la me skyes zhes bya ba gang yin pa ni /	
lha sbyin yin te /	
de na yang 'dis chos lta bu'i sgo nas byi ba rnams zos so /	
da ltar yang 'dis chos lta bu'i sgo nas 'jig rten bslus so //	
dge slong rnams the tshom skyes te /	
the tshom thams cad gcod pa //	
sangs rgyas bcom ldan 'das la zhus pa /	
btsun pa bcom ldan 'das kyi gzigs pa'i rjes su	
mthun par gyur pa gang lags pa de dag bde	
ba dang legs par 'khor ba'i 'brog dgon pa las	
rgyal cing / lhas byin gyi lta ba'i rjes su	
mthun par gyur pa gang lags pa de dag ni	
tshul ma lags pas sdug bsngal bar gyur pa la	
rgyal cing / gzigs / bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang nga'i lta ba'i	
rjes su mthun par gyur pa gang yin pa de	
dag ni / bde ba dang legs par 'brog dgon pa las thar la /	
lhas byin gyi lta ba'i rjes su mthun par gyur	
pa gang yin pa de dag ni tshul ma yin	
pas sdug bsngal bar gyur pa gang yin pa de	
nyon cig / dge slong dag sngon byung ba /	
tshong dpon gnyis shig shing rta lnga brgya lnga brgya	
dang lhan cig tshong sgyur zhing dgon pa'i lam zhig	
tu zhugs te / de gnyis dgon pa'i lam zhig tu phyin nas /	
glang rnams res 'ga' ni rtsva nyung /	
res 'ga' ni chu nyung /	
@358a *// res 'ga' ni med do //	
de nas tshong pa de glang rnams dang bcas te lhag par dub pas sdug bsngal gyis /	
dgon pa'i lam du zhugs pa las phyogs shig na gsing ma dang /	
chu phun sum tshogs pa mthong nas tshong pa rnams kyi der glang rnams btang /	
rang rang khrus byas nas chu mang du 'thungs so //	
de nas glang chu nyungs pa dang rtsva nyungs pas	
yongs su dub pa de rnams kyis rtsva 'grangs bar	
zos chu 'thungs te ngal sos pa dang /	
de rnams kyi nang na glang gtso bo gang yin pa des de rnams la shes par byas pa /	
shes ldan dag bdag cag rtsva nyung ngu dang chu nyung yongs su dub pa las /	
phyogs 'di ni gsing ma dang /	
chu phun sum tshogs pa yin gyi gal te khyed	
cag 'dod na; 'di nyid du then te 'dug par	
bya'o // glang gtso bo cig shos kyis rang gi tshogs rnams la smras pa /	
shes ldan dag mi rnams ni mthu dang ldan zhing	
gdul dka' ba 'dul bar byed pa yin gyis gnod	
pa 'thob par 'gyur du 'ongs bas /	
bdag cag khal ji ltar bkal ba de bzhin du khyer cig /	
de skad ces smras pa dang /	
glang gtso bo cig shos khros nas /	
rang gi tshogs rnams la smras pa /	
shes ldan dag zla ba'i rgyab sus mthong /	
'di dag khal khyer la rag /	
yu bus ni mi bkur ro //	
@358b ji tsam na tshong pa rnams kyis glang rnams	
gtang bar brtsams pa na glang de rnams phyi lang	
byed cing 'dug pa dang /	
tshong pa rnams kyis mang du brdegs shing lcag gzer	
bu can gyis gzhus pas khrag 'dzag cing shing rta	
dang sbyar to // gzhan ni cang mi byed par	
khal mnos pas de dag la cung zad kyang ma	
dang sbyar to // byas so // lhas tshigs su bcad de smras pa /	
glang gis ba lang 'di dag ni //	
log pa dag tu gtams pas na //	
rma dag 'byung zhing khrag 'dzag la //	
ltogs shing skom par ldan pa ltos //	
glang gis ba lang 'di dag ni //	
legs par dag tu gtams pas na //	
de rnams dgon pa las rgal nas //	
bsil ba'i chu la 'thung ba ltos //	
dge slong dag ji snyam du sems //	
de'i tshe de'i dus kyi glang gtso bo legs par	
ston pa gang yin pa de ni nga nyid yin	
no // de'i tshe de'i dus kyi glang gtso bo	
slu bar byed pa gang yin pa de ni lhas	
byin 'di nyid yin te /	
de na yang nga'i tshig nyan pa gang yin pa de dag ni bde ba dang /	
legs par dgon pa las rgal to //	
lha sbyin gyi tshig nyan pa gang yin pa de	
dag ni tshul ma yin pas sdug bsngal bar gyur	
to // da ltar yang nga'i lta ba'i rjes su	
mthun par gyur pa gang yin pa de dag ni	
to // / bde ba dang legs par 'khor ba'i 'brog dgon pa nas rgal to //	
lhas byin gyi lta ba'i rjes su @359a *//	
mthun par gyur pa gang yin pa de dag ni tshul ma yin pas sdug bsngal bar gyur to //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa lhas byin blun zhing 'khor blun pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang /	
lhas byin blun zhing 'khor blun pa de nyon cig /	
dge slong dag sngon byung ba dgon pa'i gnas zhig na /	
spre'u'i tshogs shig gnas te /	
de 'khyams pa na khron par zla ba'i gzugs brnyan shar ba mthong nas /	
tshogs kyi dpon pos smras pa /	
shes ldan ldan dag zla ba khron par lhung gis	
'jig rten zla ba med par bya'am ci dbyung ngo	
/ de rnams kyis smras pa /	
legs kyis dbyung ngo //	
de rnams kyis gros bya bar brtsams pa /	
de ji ltar dbyung bar bya //	
gzhan dag gis smra ba /	
de ci mi shes sam /	
spre'u brgyus la dbyung mod ces de rnams kyis spre'u brgyus te /	
dang po pas shing gi yal ga la 'jus nas de'i mjug ma la gzhan gyis 'jus shing /	
de la gzhan gyis 'jus te /	
de bzhin du thams cad 'jus pas yal ga lhags par g-yur @359b zos so //	
chu klongs pa dang /	
zla ba'i gzugs brnyan yang mi mngon par gyur /	
yal ga yang chag nas thams cad khron par lhung ste /	
tshul ma yin pas sdug bsngal bar gyur to //	
lhas tshigs su bcad de smras pa /	
'di na blun po gang dag la //	
'dren pa blun po yod gyur pa //	
de dag thams cad brlag 'gyur te //	
zla ba 'byin pa'i spre'u bzhin //	
dge slong dag ji snyam du sems //	
de'i tshe de'i dus kyi spre'u'i tshogs kyi dpon po	
gang yin pa de ni lhas byin nyid yin te	
/ de na yang 'di blun zhing 'khor blun pa yin no //	
da ltar yang 'di blun zhing 'khor yang blun pa yin no //	
sangs rgyas bcom ldan 'das rgyal bu rgyal byed kyi	
tshal mgon med zas sbyin gyi kun dga' ra ba	
na bzhugs so // de nas bcom ldan 'das 'di snyam du dgongs te /	
de bzhin gshegs pa nyid kyis las byas shing tshogs rnyed pa rkyen yongs su bsgyur ba //	
'od pa bzhin du nye bar gnas pa gdon mi	
za bar 'byung bar 'gyur ba'i las dag byas shing	
bsags pas nga nyid kyis las byas shing bsags pa	
dag gzhan su zhig gis so sor myong bar 'gyur	
// las byas shing bsags pa dag ni /	
phyi rol gyi sa'i khams la rnam pa smin par mi 'gyur zhes bya ba nas /	
lus can dag la 'bras bur 'gyur zhes bya ba'i bar gong ma bzhin du'o //	
gdon mi za bar lhas byin @360a *//	
gyis de bzhin gshegs pa'i dge 'dun 'byed par 'gyur ro //	
rgyu lngas na dge 'dun bye bar mi 'gyur te /	
re zhig dang por sangs rgyas 'jig rten du 'byung ba'i tshe /	
dge 'dun bye bar mi 'gyur te /	
kye ma'o grogs po dag /	
sangs rgyas 'jig rten du byung zhes grag go zhes 'jig rten de la phyogs pas so //	
ston pa yongs su mya ngan las 'das na /	
dge 'dun bye bar mi 'gyur te /	
gang la la zhig 'di skad du /	
nga nyid ston pa yin no zhes zer na /	
de la gang gi tshe bcom ldan 'das zhal bzhugs	
shing 'tsho la gzhes pa de'i tshe khyod gar song	
zhes brjod par zad pas so //	
lta ba'i nyes pa dang /	
tshul khrims kyi nyes pa'i nyes pa ma byung ba'i tshe dang /	
nyan thos zung mchog tu ma bstan pa'i tshe dge 'dun bye bar mi 'gyur te /	
ci'i phyir zhe na /	
dge 'dun bye ba gdon mi za bar nyan thos zung gis sdum par byed pas so //	
mtshams ma bcad pa na dge 'dun bye bar mi 'gyur te /	
de ci'i phyir zhe na /	
mtshams kyi nang du dge 'dun 'byed par 'gyur gyi mtshams kyi phyi rol du ni ma yin no //	
de nas bcom ldan 'das 'di snyam du dgongs te /	
nga'i dge slong gi dge 'dun skyon med pa las	
tshul khrims kyi skyon dang lta ba'i skyon gyi skyon	
byung ste / tshul khrims kyi skyon ni ka la	
na da ka'i bu bzang sbyin las byung @360b ngo;	
;lta ba'i skyon yang dge slong 'chi ltas kyis phyung	
byung ste / bas / gdon mi za bar lhas	
byin gyis dge 'dun 'byed par 'gyur gyis ma la	
nga rgyal po'i khab tu dbyar bzhugs par dam bca'o	
byung ste / bas / snyam mo // de nas bcom ldan 'das 'di snyam du dgongs te /	
slob pa dang /	
mi slob pa'i gang zag rnams dang thabs cig rgyal po'i khab tu gshegs na /	
lhas byin gyis dge 'dun gyi dbyen bya bar mi nus kyis /	
ma la nga so so'i skye bo dge ba'i gang zag rnams dang thabs cig 'gro'o snyam ste /	
mnyan yod du ji tsam bzhed kyi bar du bzhugs nas /	
rim gro byed pa tshe dang ldan pa sgra gcan zin dang /	
dge slong lnga brgya dang thabs cig tu rgyal po'i khab gang na ba der rgyu zhing gshegs te /	
rim gyis rgyu zhing gshegs pa na rgyal po'i khab tu byon to ////	
'dul ba gzhi /	
bam po brgya lnga pa /	
sangs rgyas bcom ldan 'das rgyal po'i khab 'od ma'i	
tshal bya ka lan da ka gnas par dbyar bzhugs	
par zhal gyis bzhes so //	
de'i tshe mu ge nyam nga ba dgon pa slong mo bas zas rnyed par dka' ba byung ngo //	
de nas bcom ldan 'das kyis dge slong rnams la bka' stsal pa /	
dge slong dag da nga dbyar gyi zla ba gsum	
po 'di lan nang du yang dag par 'jog par	
bzhed kyis // bsod snyoms stobs pa dang /	
gso sbyong de nyid kyi tshe ma gtogs pa /	
dge slong dag su yang nga'i @361a *//	
spyan sngar ma 'ongs shig /	
dge slong gi dge 'dun gyis kyang khrims su bcas pa /	
tshe dang ldan pa dag dbyar gyi zla ba gsum po 'di la bsod snyoms stobs pa dang /	
gso sbyong de nyid kyi tshe ma gtogs pa bcom	
ldan 'das la blta ba'i phyir bdag cag su yang	
'gro bar mi bya'o zhes bcas so //	
de'i tshe tshe dang ldan pa sh'a ri'i bu dang /	
mo'u dgal gnyis ni lho phyogs kyi ri la dbyar gnas par dam bcas so //	
lhas sbyin gyis zla ba gsum du dge slong gi dge 'dun la chos gos dang bsod snyoms dang /	
gnas mal dang /	
nad kyi rkyen sman gyi yo byad rnams kyis bstabs te /	
zla ba gsum 'das pa dang /	
des dge slong rnams la smras pa /	
tshe dang ldan pa dag dge sbyong go'u ta ma	
ni nyan thos rnams la 'di skad ces dge slong	
dgon pa pa nyid kyis ni dag pa dang /	
grol ba dang /	
nges par 'byung ba dang /	
bde ba dang /	
sdug bsngal las 'da' ba dang /	
bde ba dang /	
sdug bsngal las 'das pa yang thob par 'gyur ro //	
bsod snyoms pa nyid dang /	
phyag dar khrod pa nyid dang /	
chos gos gsum pa nyid dang /	
bla gab med pa nyid kyis ni dag pa dang /	
grol ba dang /	
nges par 'byung ba dang /	
bde ba dang /	
sdug bsngal las 'da' ba dang /	
bde ba dang /	
sdug bsngal @361b las 'das pa thob par 'gyur ro zhes chos 'chad kyis /	
tshe dang ldan pa dag gang su dag brtul zhugs	
kyi gzhi lnga po 'di dag mi 'dod pa dang	
/ mi bzod pa dang /	
yid la mi 'bab ba de ni dge sbyong go'u ta ma las ring du 'gyur /	
thag ring du 'gyur gyis /	
de tshul shing long zhig ces byas pa dang /	
dge slong lnga brgyas tshul shing blangs te /	
lhas byin stan las langs te song ba'i rjes bzhin rjes bzhin du dge slong lnga brgya 'brang ngo //	
tshe dang ldan pa sgra gcan zin sgo na 'dug	
pa des de dag lha sbyin gyi rjes bzhin rjes	
bzhin du 'brang ba mthong nas des smras pa; tshe	
dang ldan pa dag ci'i phyir /	
de bzhin gshegs pa dgra bcom pa yang dag par rdzogs pa'i sangs rgyas spangs te /	
sdig pa 'dod pa 'di'i rjes bzhin rjes bzhin 'brang /	
de rnams kyis smras pa /	
tshe dang ldan pa sgra gcan zin mu ge'i dgon	
pa nyam nga ba 'di 'dra ba byung ba na	
bcom ldan 'das ni mi snang ba na bzhugs te	
/ bdag cag lhas byin gyis mthus srog dang ma bral mod /	
gal te lhas byin gyis zla ba gsum du dge slong gi dge 'dun ma gsos par gyur na /	
dge slong gcig kyang gson por mi 'gyur ro //	
gang gi tshe lhas byin gyis de bzhin gshegs pa'i	
nyan thos kyi dge 'dun mthun pa phye ba de'i	
tshe / sa chen po 'di g-yos par gyur /	
skar mda' ltung /	
phyogs rnams dmar por gyur /	
bar snang la lha rnams @362a *//	
rnga'i sgra 'byin /	
nges pa la ma zhugs pa rnams nges pa la mi 'jug /	
'bras bu mi 'thob /	
'dod chags dang bral bar mi 'gyur /	
zag pa rnams zad par mi 'gyur /	
lung mi 'bogs mi klog mi 'don /	
mdo sde dang /	
'dul ba dang /	
chos mngon pa 'dzin pa dang /	
dgon pa pa rnams mdo sde dang /	
'dul ba dang /	
chos mngon pa dgon par sems pa la rab tu sbyor bar mi byed /	
nyan thos kyi byang chub kyi sa bon skyed par mi byed cing /	
rang sangs rgyas kyi byang chub kyi ma yin la /	
bla na med pa yang dag par rdzogs pa'i byang chub kyi ma yin no //	
lha dang mir bcas pa'i 'gro ba yang 'khrugs par gyur to //	
stong gsum gyi stong chen po'i 'jig rten gyi khams na chos kyi 'khor lo rgyun chad de /	
sems can gyi rgyud la mi 'byung ngo //	
tshe dang ldan pa sh'a ri'i bu dang mo'u dgal gyi bus bsams pa /	
ci'i phyir sa chen po 'di g-yos par gyur snyam	
mo; ;dgra bcom pa rnams ni ma bsams par shes	
pa mthong ba mi 'jug pas de gnyis kyis bsams	
pa la zhugs na /	
lhas byin gyis bcom ldan 'das kyi nyan thos kyi dge 'dun phye bar mthong nas /	
de gnyis 'di snyam du sems te /	
song la bcom ldan 'das kyi nyan thos kyi dge 'dun dang slar sdums bya'o snyam mo //	
de nas tshe dang ldan pa sh'a ri'i bu @362b dang /	
mo'u dgal gyi bu chen po dbyar gyi zla ba	
gsum po dag 'das nas chos gos byas pa dang	
ldan / chos gos zin pa dang ldan nas /	
chos gos dang lhung bzed thogs te /	
rgyal po'i khab gang na ba der rgyu zhing dong nas rim gyis rgyu zhing dong ba dang /	
rgyal po'i khab tu phyin to //	
de nas tshe dang ldan pa sh'a ri'i bu dang /	
mo'u dgal gyi bus chos gos dang /	
lhung bzed mkhos su phab nas /	
rkang pa gnyis bkrus te /	
bcom ldan 'das gang na ba der dong ngo //	
de'i tshe tshe dang ldan pa sgra gcan zin sgo na 'dug go /	
de nas tshe dang ldan pa sgra gcan zin gyis	
tshe dang ldan pa sh'a ri'i bu la 'di skad	
ces smras so // mkhan po /	
lhas byin gyis bcom ldan 'das kyis nyan thos kyi dge 'dun phye'o //	
des smras pa /	
tshe dang ldan pa /	
bdag cag don 'di kho na'i phyir 'ongs kyis khyod sems las chung ngur gyis shig /	
slar sdums bya'o zhes smras nas /	
bcom ldan 'das kyi spyan sngar dong ste lhags nas /	
bcom ldan 'das kyi zhabs gnyis la mgo bos phyag byas te phyogs gcig tu 'khod do //	
phyogs gcig tu 'khod nas /	
bcom ldan 'das la tshe dang ldan pa sh'a ri'i bu dang /	
mo'u dgal gyi bus 'di skad ces gsol to //	
btsun pa bdag cag de bzhin gshegs pa'i nyan thos	
kyi dge 'dun bye ba slar sdums bgyid du mchi'o	
// bcom ldan 'das kyis bka' stsal pa /	
@363a *// sh'a ri'i bu dang mo'u dgal gyi bu dag legs so zhes so //	
gang zhig de bzhin gshegs pa'i nyan thos kyi dge	
'dun bye ba slar sdums byed pa de ni bsod	
nams mang po tshad med cing grangs med pa skyed	
par 'gyur ro // dper na 'ga' zhig gis skra	
dum bu brgyar gtubs pa 'phro dang 'phror sbyor bar	
byed pa de bzhin du gang zhig de bzhin gshegs	
pa'i nyan thos kyi dge 'dun bye ba slar sdums	
byed na de ni bsod nams mang po tshad med	
cing grangs med pa skyed par 'gyur ro //	
sh'a ri'i bu dang mo'u dgal gyi bu /	
gang zag bzhi po 'di dag ni tshangs pa'i bsod nams skyed par 'gyur ro //	
bzhi gang zhe na /	
gang zag gang zhig sngon mi bzhugs pa'i sa phyogs	
su de bzhin gshegs pa'i sku gdung gi mchod rten	
gnas par byed pa 'di ni tshangs pa'i bsod nams	
skyed pa'i gang zag dang po yin te /	
bskal par mtho ris rnams su dga' bar 'gyur ro //	
gzhan yang gang zag gang zhig sngon med pa'i sa	
phyogs su phyogs bzhi'i dge slong gi dge 'dun gyi	
gtsug lag khang byed du 'jug pa 'di ni tshangs	
pa'i bsod nams skyed pa'i gang zag gnyis pa yin	
te / bskal par mtho ris rnams su dga' bar 'gyur ro //	
gzhan yang gang zag gang zhig de bzhin gshegs pa'i	
nyan thos kyi dge 'dun bye ba slar sdums byed	
pa 'di ni tshangs pa'i bsod @363b nams skyed pa'i	
gang zag gsum pa yin te /	
bskal par mtho ris rnams su dga' bar 'gyur /	
gzhan yang gang zag gang zhig byams pa dang ldan pa'i sems kho na med pa /	
'gran zla med pa /	
gnod pa med pa yangs pa rgya chen por gyur pa /	
tshad med pa shin tu bsgoms pas phyogs gcig tu	
mos te khyab par byas nas rdzogs par byas te	
gnas shing / de bzhin du gnyis pa dang /	
de bzhin du gsum pa dang /	
de bzhin du bzhi pa dang /	
bla dang /	
'og dang /	
thad kar rnam pa thams cad du thams cad dang	
ldan pa'i 'jig rten 'di byams pa dang ldan pa'i	
sems khon med pa 'gran zla med pa /	
gnod pa med pa yangs pa rgya chen por gyur	
pa tshad med pa shin tu bsgoms pas mos te	
khyab par byas nas rdzogs par byas te gnas pa	
dang / de bzhin du snying rje dang /	
dga' ba dang /	
btang snyoms dang ldan pa'i sems khon med pa 'gran zla med pa /	
gnod pa med pa yangs pa rgya chen por gyur	
pa tshad med pa shin tu bsgoms pas phyogs gcig	
tu mos te khyab par byas nas rdzogs par byas	
te gnas shing de bzhin du gnyis pa dang /	
de bzhin du gsum pa dang /	
de bzhin du bzhi pa dang /	
bla dang /	
'og dang /	
thad kar rnam pa thams cad dang ldan pa'i 'jig	
rten 'di btang snyoms dang ldan pa'i sems khon med	
pa 'gran zla med pa /	
gnod pa med pa /	
yangs pa rgya chen por gyur @364a *//	
gyur pa tshad med pa shin tu bsgoms pas mos te khyab par byas nas rdzogs par byas te /	
gnas pa 'di ni tshangs pa'i bsod nams skyed pa'i gang zag bzhi pa yin te /	
bskal par mtho ris rnams su dga' bar 'gyur ro //	
de nas tshe dang ldan pa sh'a ri'i bu dang /	
mo'u dgal gyi bu /	
bcom ldan 'das kyis gsungs pa la mngon par dga' ste rjes su yi rang nas /	
bcom ldan 'das kyi zhabs gnyis la mgo bos phyag 'tshal nas /	
bcom ldan 'das kyi spyan snga nas chas te /	
lha sbyin gang na ba der dong ngo //	
de'i tshe lha sbyin lho phyogs kyi ri la ko ka li ka ni de'i g-yas phyogs su bzhag /	
khan da drab bya ni g-yon du bzhag nas sangs rgyas ltar 'chos shing /	
chos 'chad pa na /	
lha sbyin gyis tshe dang ldan pa sh'a ri'i bu dang /	
mo'u dgal gyi bu gnyis rgyang ring po kho na nas mthong ngo //	
mthong nas kyang bsams pa /	
bdag gis nyan thos chen po dag kyang dbang du byas pas /	
da ni bdag thams cad mkhyen pa yin no snyam nas ko ka li ka dang /	
khan da drab bya la longs shig longs shig ces gru phugs byas pa dang /	
de gnyis kyis bsams pa /	
bdag cag gis 'di ltar 'di dge 'dun 'byed pa'i	
grogs byas pa de nyid bdag cag gis nyes te	
/ 'di mthu dang ldan pa yin pas @364b gal	
te bdag cag brdegs na gdon mi za bar 'chi	
bar 'gyur gyis ldang ngo snyam nas /	
de gnyis langs pa dang /	
tshe dang ldan pa sh'a ri'i bu ni g-yas phyogs su 'dug go /	
tshe dang ldan pa mo'u dgal gyi bu chen po ni g-yon phyogs su 'dug go /	
de nas lha sbyin gyis tshe dang ldan pa sh'a ri'i bu la smras pa /	
sh'a ri'i bu nga rgyab na thugs mi bde ste	
re zhig de bsal gyis khyod dge slong rnams la	
chos kyi gtam spobs par gyis shig /	
tshe dang ldan pa sh'a ri'i bus cang mi smra bas lha sbyin la khas blangs so //	
de nas lha sbyin bla gos bzhi bltab tu bting /	
snam sbyar btab ste sngas su bcug nas glo g-yas pa phab ste gnyid log pa las /	
tshe dang ldan pa sh'a ri'i bus /	
ji ltar lus gan rkyan gyis sngur ba'i sgra 'byin	
cing 'dug pa de lta bur byin gyis brlabs so	
// de nas tshe dang ldan pa sh'a ri'i bus dge slong rnams la smras pa /	
tshe dang ldan pa dag ston pa lus gan rkyal	
gyis sngur cing gnyid log pa'i gnas skabs la ltos	
/ de nas tshe dang ldan pa sh'a ri'i bus	
tshe dang ldan pa mo'u dgal gyi bu chen po	
la 'di skad ces smras so //	
tshe dang ldan pa mo'u dgal gyi bu chen po 'khor rnams skyo ba skyed cig /	
de nas tshe dang ldan pa mo'u dgal gyi bu chen po ji ltar sems mnyam par bzhag na /	
shar phyogs kyi steng gi nam mkha' la mngon par 'phags nas /	
spyod lam rnam pa bzhi byed de 'chag pa dang @365a *//	
'greng ba dang /	
'dug pa dang nyal bar byed do //	
me'i ting nge 'dzin la snyoms par 'jug ste /	
me'i ting nge 'dzin la snyoms par zhugs pa na	
tshe dang ldan pa mo'u dgal gyi bu chen po'i	
lus las 'od zer sngon po dang /	
ser po dang /	
dmar po dang /	
dkar po dang /	
btsod ka dang /	
shel gyi kha dog dag 'byin par byed do //	
cho 'phrul zung du yang ston par byed de /	
lus kyi smad nas me 'bar bar byed cing lus	
kyi stod nas chu grang mo'i rgyun 'bebs par byed	
do // lus kyi stod nas me 'bar bar byed	
cing lus kyi smad nas chu grang mo'i rgyun 'bebs	
par byed pa de lta bu'i ting nge 'dzin la	
snyoms par zhugs so //	
shar phyogs la ji lta ba bzhin du lho phyogs dang /	
nub phyogs dang /	
byang phyogs la yang de bzhin te /	
phyogs bzhir rdzu 'phrul gyi cho 'phrul rnam pa bzhi	
bstan nas rdzu 'phrul gyi mngon par 'du byed pa	
de dag bsdus te /	
stan bshams pa nyid la 'dug pa dang /	
tshe dang ldan pa mo'u dgal gyi bu chen pos dge slong rnams skyo ba bskyed do //	
de nas tshe dang ldan pa sh'a ri'i bus dge	
slong de rnams kyis gang thos na lha sbyin spong	
bar 'gyur ba de lta bu'i chos bshad nas yang	
smras pa / tshe dang ldan pa dag khyed cag	
las gang dag ston pa la dga' ba de dag	
smras pa / ni longs shig / 'dong ngo zhes	
tshe dang ldan pa sh'a ri'i bu @365b dang mo'u	
dgal gyi bu gnyis chas pa na /	
dge slong de rnams kyang de'i rjes bzhin rjes bzhin 'brang ngo //	
ko ka li kas lha sbyin bslang ba longs longs /	
nyan thos chen po dag gis khyod kyi 'khor phrogs so //	
de nas tshe dang ldan pa sh'a ri'i bu 'di snyam du sems te /	
gal te lha sbyin gyi 'khor ma mthong bar khrid	
na khrag dron du skyugs nas 'chi bar 'gyur ba'i	
gnas gang yin pa 'di yod kyis mdor na mthong	
ba kho nar byas la bkri'o snyam nas /	
de dag dal gyis 'gro ba'i spyod lam gyis dge	
slong gi dge 'dun dang lhan cig dong ba na	
/ lha sbyin kun nas dkris pa drag pos mig ldog cing bsnyags pa las /	
tshe dang ldan pa h'a ri'i bus 'obs mchog tu	
'jigs su rung ba sa'i gting snang ba zhig sprul	
pa dang / lha sbyin /	
ko ka li ka dang /	
khan da drab bya dang /	
ka ta mor ka ti shya dang /	
rgya mtshos byin rnams dang lhan cig 'obs de'i mtha' kun tu bskor bar brtsams pa na /	
rgal ma nus nas des bsams pa /	
'khor mi 'thob par ma zad tshul ma yin par	
sdug bsngal bar 'gyur ro snyam du bsams nas slar	
log go / tshe dang ldan pa sh'a ri'i bu	
dang mo'u dgal gyi bus kyang dge slong gi dge	
'dun khrid nas bcom ldan 'das gang na ba der	
log go / dong ngo // de nas dge slong	
de rnams bdag cag gis bcom ldan 'das yon tan	
tshad med pa dang ldan pa spangs nas /	
lha sbyin sdig pa can la rten pa ci @366a *//	
tha tshig ces 'gyod pa skyes /	
yid la gcags pa skyes /	
yul yul por byas /	
phrag pa bcum mgo smad de /	
bcom ldan 'das kyi spyan sngar dong ngo //	
de nas bcom ldan 'das kyis thugs kyis dge slong de rnams kyi sems mkhyen nas /	
dge slong rnams la bka' stsal pa /	
dge slong dag khyed 'ongs pa legs so //	
rab tu byung ba legs so //	
khyed kyis mi'i rnyed pa ni legs par rnyed pa yin te /	
brgya lam na lan 'ga' 'phags pa'i gnas su skye ba dang /	
dbang po ma tshang ba ma yin pa dang /	
glen pa ma yin pa dang /	
lug ltar lkugs pa ma yin pa dang /	
lag brda byed pa ma yin zhing legs par smras pa dang /	
nyes par smras pa rnams kyi chos kyi don shes par nus /	
brgya lam na lan 'ga' de bzhin gshegs pa dgra	
bcom pa yang dag par rdzogs pa'i sangs rgyas rnams	
'jig rten du 'byung /	
brgya lam na lan 'ga' de bzhin gshegs pas gsungs	
pa'i chos 'dul ba 'jig rten la chos bshad pa	
snang ngo // dge slong dag de lta bas na	
rnyed par dka' ba bas kyang shin tu dka' ba	
ni 'di yin te /	
'di lta ste /	
'phags pa'i gnas su skye ba dang /	
dbang po ma tshang ba ma yin pa dang /	
glen pa ma yin pa dang /	
lug ltar lkugs pa ma yin pa dang /	
lag brda byed pa ma yin zhing legs par smras pa dang /	
nyes par smras pa rnams kyi chos kyi don @366b shes par nus pa'o //	
da ltar 'jig rten du ston pa de bzhin gshegs	
pa dgra bcom pa yang dag par rjes pa'i sangs	
rgyas rig pa dang zhabs su ldan pa /	
bde bar gshegs pa /	
'jig rten mkhyen pa /	
skyes bu 'dul ba /	
kha lo sgyur ba /	
bla na med pa /	
lha dang mi rnams kyi ston pa sangs rgyas bcom	
ldan 'das nga byung zhing chos bshad pa de nye	
bar zhi bar 'gyur ba yongs su mya ngan las	
'da' bar 'gyur pa mngon par byang chub par 'gyur	
ba bde bar gshegs pas rab tu gsungs pa 'di	
lta ste / 'di yod pas 'di 'byung la /	
'di skyes pas 'di skye ba /	
'di lta ste ma rig pa'i rkyen gyis 'du byed /	
'du byed kyi rkyen gyis rnam par shes pa /	
rnam par shes pa'i rkyen gyis ming dang gzugs /	
ming dang gzugs kyi rkyen gyis skye mched drug /	
skye mched drug gi rkyen gyis reg pa /	
reg pa'i rkyen gyis tshor ba /	
tshor ba'i rkyen gyis sred pa /	
sred pa'i rkyen gyis len pa /	
len pa'i rkyen gyis srid pa /	
srid pa'i rkyen gyis skye ba /	
skye ba'i rkyen gyis rga shi dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams 'byung bar 'gyur te /	
sdug bsngal gyi phung po chen po 'ba' zhig po 'di 'byung bar 'gyur ro //	
'di lta ste 'di med pas 'di mi 'byung la /	
'di 'gags pas 'di 'gag par 'gyur ba 'di lta ste /	
ma rig pa 'gags pas 'du @367a *//	
byed 'gag /	
'du byed 'gags pas rnam par shes pa 'gag /	
rnam par shes pa 'gags pas ming dang gzugs 'gag /	
ming dang gzugs 'gags pas skye mched drug 'gag /	
skye mched drug 'gags pas reg pa 'gag /	
reg pa 'gags pas tshor ba 'gag /	
tshor ba 'gags pas sred ba 'gag /	
sred pa 'gags pas len pa 'gag /	
len pa 'gags pas srid pa 'gag /	
srid pa 'gags pas skye ba 'gag /	
skye ba 'gags pas rga shi dang /	
mya ngan dang smre sngags 'don pa dang /	
sdug bsngal ba dang /	
yid mi bde ba dang /	
'khrug pa rnams 'gag par 'gyur te /	
sdug bsngal gyi phung po chen po 'ba' zhig po 'di 'gag par 'gyur ro //	
dge slong dag de lta bas na bdag gi don dang /	
gzhan gyi don dang /	
gnyi ka'i don la rjes su lta ba rnams kyis ni 'di la rab tu bslab par bya ste /	
ci nas kyang rab tu byung ba don yod pa dang /	
'bras bu dang bcas pa dang /	
bde ba skyed pa dang /	
rnam par smin pa bde ba dang /	
gang dag gis chos gos dang /	
bsod snyoms dang /	
gnas mal dang /	
nad kyi rkyen sman gyi yo byad rnams la yongs	
su longs spyod pa de dag la ci nas kyang	
de dag gis phan btags pa'i 'bras bu shin tu	
che ba dang / phan yon che ba dang /	
gzi byin che @367b ba dang /	
yangs shing rgya che bar 'gyur ba de ltar dge slong dag khyed kyis bslab par bya'o //	
gang gi tshe bcom ldan 'das kyis dge slong de	
rnams la 'ongs pa legs so zhes bya ba dang	
/ rab tu byung ba legs so //	
zhes bya ba gsungs pa de'i tshe de rnams kyi zhum pa dang /	
mi dga' ba dang /	
'gyod pa dang /	
rnam par 'gyod pa dang /	
yid la gcags pa gang yin pa de dag thams cad kyi thams cad du bral bar gyur to //	
de nas dge slong gzhan rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa bcom ldan 'das kyis 'phrin las ci zhig mdzad na /	
'phrin las de rnam par smin pas bcom ldan 'das	
kyi nyan thos kyi dge 'dun bye bar gyur lags	
/ bcom ldan 'das kyis bka' stsal pa /	
dge slong dag de bzhin gshegs pa nyid kyi sngon	
gyi tshe rabs gzhan rnams su 'phrin las byas shing	
bsags pa dang / tshogs rnyed pa dag ni zhes	
bya ba nas lus can dag la 'bras bur 'gyur	
zhes bya ba'i bar gong ma bzhin du'o //	
dge slong dag sngon byung ba'i bsti gnas rtsa ba dang /	
lo ma dang /	
me tog dang /	
'bras bu dang /	
chu phun sum tshogs pa dang /	
shing sna tshogs kyis mdzes par byas pa /	
bya'i tshogs du mas bsten pa gzhan zhig na /	
drang srong lnga brgya'i gtso bo drang srong zhig gnas so //	
ji tsam na drang srong gzhan zhig ljongs @368a *//	
rgyu zhing song ba na bsti gnas der phyin na	
drang srong des de la bkur sti legs par ma	
byas pas de mi bzod pa skyes nas de'i 'khor	
'byed par byed de /	
drang srong sdig pa 'dod pa 'di cung zad kyang mi shes na /	
ci ste de'i drung na 'dug /	
tshur kho bo dang lhan cig 'dong ngo //	
kho bos khyed rnams mngon par shes pa lnga rnams la rab tu dgod do zhes /	
des de rnams phye bas drang srong de'i gdams ngag nyan du mi btub bo //	
drang srong de bsams pa /	
sdig pa byed pa 'dis bdag gi drang srong 'di rnams phye'o snyam nas //	
des de la bzhams te smra bar brtsams pa /	
tshe dang ldan pa 'khor 'byed par ma byed cig /	
'di ni drang srong gi chos ma yin no //	
'on kyang de 'byed bzhin te /	
'dug tu ma btub nas drang srong de yid mi bde zhing thabs shig sems shing gnas so //	
sangs rgyas rnams 'byung ba med pa na /	
'jig rten du rang sangs rgyas dman pa dang /	
ngan pa la snying brtse ba can pas mtha'i gnas	
mal la dga' ba 'jig rten gyi yon gnas gcig	
pu rnams 'byung bar 'gyur pas /	
de nas rang sangs rgyas zhig ljongs rgyu zhing song ba na /	
drang srong de'i bsti gnas su phyin pa dang /	
drang srong des de'i lus mdzes pa dang spyod lam zhi ba mthong ngo //	
mthong nas des de la dad pa bskyed nas des de la bya ba byas te /	
smon lam log par btab pa /	
drang srong sdig pa can gang yin pa 'dis bdag	
gis 'khor phye bas bdag gis @368b 'di shes bya	
thams cad la dbang thob na yang 'khor 'byed pa	
byed par gyur cig ces byas so //	
dge slong dag ji snyam du sems /	
de'i tshe de'i dus kyi ljongs kyi drang srong gang	
gis de'i 'khor phye ba de ni nga nyid yin	
no // de'i tshe de'i dus kyi gnyug mar gnas	
pa'i drang srong gang yin pa de ni lhas byin	
no // yin te / ngas de'i 'khor phye ba'i	
las kyi rnam par smin pa gang yin pa des	
na smon lam log par btab nas 'dis nga'i dge	
'dun phye ba yin no //	
dge slong dag de lta bas na las gcig pu	
gnag pa rnams kyi zhes bya ba nas dge slong	
dag khyed kyis de lta bu la bslab par bya'o	
zhes bya ba'i bar gong ma bzhin du'o //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa lha sbyin gyis phyi pa dag ni nang par bgyis /	
nang pa dag ni phyi bar bgyis pas 'khor phrogs pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang 'dis phyi pa dag ni nang par byas /	
nang ba dag ni phyi par byas pas 'khor phrogs pa de nyon cig /	
dge slong dag sngon byung ba phyogs shig na srog chags wa zhig gnas te /	
de shin tu brkam chags can zhig pas dgon par yang rgyu /	
grong 'dab tu yang rgyu'o //	
de mthar gyis rgyu ba na /	
rim gyis btso blag mkhan zhig gi khyim du zhugs pa las /	
ram gyi rdza mar lhung nas de skyug @369a *//	
bro bar gyur te /	
de dang ha cang yang mi ring ba na tshar	
go'i phung po zhig 'dug pa de la nyal nas	
glos 'gres pa las /	
de bas kyang lhag par lus ma rung bar gyur te /	
chu'i nang du zhugs nas langs te song ba na /	
nyi ma'i zer gyis phog pas nor bu gzi'i kha	
dog lta bur gyur pa ci tsam na wa rnams	
kyis mthong nas / de rnams phyogs phyogs su bros te rgyang ring por 'khod nas smras pa /	
khyod su zhig /	
gang nas 'dir 'ongs /	
des smras pa /	
kho bo ni brgyar 'gro'o zhes bya ste /	
lha rnams kyi dbang po brgya byin gyis rkang bzhi pa rnams kyi rgyal por dbang bskur to //	
wa rnams kyis bsams pa /	
'di'i lus kyi kha dog sngon ma mthong ba las na /	
gdon mi za bar de kho na yin no snyam nas /	
wa rnams kyis rkang bzhi pa thams cad la rig par byas so //	
seng ge rnams kyis bsams pa /	
bdag cag las khyad par du 'phags pa su zhig yod na /	
de rkang bzhi pa rnams kyi rgyal por 'gyur /	
re zhig dong la /	
rang gi tshogs kyi dpon po la rig par bya'o snyam nas /	
de rnams kyi tshogs kyi dpon po ral pa can	
zhig ri'i phyogs zhig na gnas pa de la de	
rnams kyis smras pa dang /	
des rkang bzhi pa gzhan zhig la bsgo ba /	
song la rkang bzhi pa'i dpon de rkang bzhi pa 'ga' zhig gis mthong ngam /	
ma mthong rtogs shig /	
de de'i drung du song ste brtags na /	
sngon ma mthong ba yin zhing seng ge rnams ma	
gtogs par rkang @369b bzhi pa thams cad kyis yongs	
su bskor bar gyur nas /	
de de'i drung du song ste /	
ji ltar mthong bdag smras pa /	
des thos nas seng ge'i tshogs kyis yongs su bskor te de'i drung du dong ngo //	
de ni rkang zhing pa du mas yongs su bskor cing /	
glang po che la zhon nas rgyu ba na de seng ge rnams kyis yongs su bskor cing /	
de rnams kyi phyi rim /	
de rnams kyi phyi rim rgyang ring po nas ni wa rnams 'dong ngo //	
de'i ma ri sul zhig na gnas pa de la des wa zhig mngags te /	
bus rgyal srid nyams su myong gis tshur spyon cig ces spring pa dang /	
des smras pa /	
de'i 'khor ci 'dra ba zhig /	
des smras pa /	
de'i 'khor nang pa ni seng ge dang /	
stag dang /	
glang po che dag yin no //	
phyi pa ni bdag cag nyid yin no //	
des smras pa /	
ma rung zin gyis song zhig /	
des tshigs su bcad pas kyang smras pa /	
bdag ni ri 'di'i sul na bder gnas shing //	
bsil ba'i chu la bsod snyoms 'thung bar byed //	
de ni ji srid wa sgra mi grag pa //	
de srid glang po che yis bder 'gro 'gyur //	
de song ste des wa rnams la smras pa /	
rkang bzhi pa rnams kyi rgyal po 'di ni wa kho na yin te /	
bdag gis de'i ma ri sul ga ge mo zhes bya ba na 'dug pa mthong ngo /	
de rnams kyis smras pa /	
gal te de lta na de wa yin nam /	
ma yin pa wa bdag cag gis brtag go /	
chos nyid kyis wa rnams ni gang zhig gis wa	
skad thos nas skad ma phyung na de'i spu rnams	
'byi bar 'gyur @370a *//	
bas /	
wa skad dbyung bar brtsams nas des bsams pa /	
gal te bdag gis skad ma byung na ni gdon	
mi za bar bdag gi spu rnams 'byi bar 'gyur	
la / gal te glang po tshe las babs nas	
skad phyung na ni 'dis bdag gsod du 'ong gi	
'di nyid du skad dbyung ngo snyam nas /	
des glang po che la zhon bzhin du skad dbyung bar brtsams pa dang /	
glang po ches shes nas /	
wa bdag la zhon nam zhes des de bor te /	
rkang pas brdzis so //	
was tshigs su bcad de smras pa /	
gang dag nang pa phyi pa dang //	
phyi pa nang par byed de dag /	
'di 'dra bar ni brlag 'gyur te //	
glang po che yis wa bzhin no //	
dge slong dag ji snyam du sems /	
de'i tshe de'i dus kyi wa gang yin pa de ni /	
lhas byin 'di nyid yin te /	
de na yang 'dis nang pa dag ni phyi rol par byas /	
phyi rol pa dag ni nang par byas pas tshul ma yin pas sdug bsngal bar gyur to //	
da ltar yang 'dis nang pa dag ni phyi rol par byas /	
phyi rol pa dag ni nang par byas pas 'khor rnams phrogs par gyur to //	
gang gi tshe tshe dang ldan pa sh'a ri'i bu dang /	
mo'u dga' [*dgal] gyi bu gnyis kyis lha sbyin gyi 'khor phrogs pa de'i tshe /	
lha sbyin gyis ko ka li ka dang /	
khan da dra ba bya la khyed gnyis kyis nga'i 'khor 'phrog tu bcug go zhes brdegs so //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa lha sbyin gyi @370b 'khor ni gzhan gyis	
phrogs la gzhan la 'dis sdug bsngal bskyed pa la	
gzigs / bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
de ji ltar 'das pa'i dus na yang 'di'i chung ma gzhan gyis phrogs la /	
gzhan dag la tshul ma yin pa'i sdug bsngal bskyed pa de nyon cig /	
dge slong dag sngon byung ba phyogs gzhan zhig na /	
glang po che'i tshogs shig gnas so //	
de na glang po che zhig pa lang mo zhig la sdug par 'dzin pa dang /	
de ni glang po che'i phru gu gzhan zhig yod pa la lhag par chags nas /	
des glang po che'i phru gu de la smras pa /	
tshor du 'ong gis bdag cag 'bros sam /	
de nas glang po che'i phru gu des smras pa /	
gang gis na bdag cag 'bros pa'i thabs ci yod /	
des smras pa /	
bdag gis thabs shes so zhes des glang po che de la smras pa /	
khrus bya ba'i phyir rdzing du 'jug par bya'o //	
de zhugs pa dang /	
des smras pa /	
bdag cag las su yun ring du nub par 'dug pa blta'o //	
blun po'i phung po can de dang lhan cig chu	
nang du nub par 'dug pa na de langs te	
/ glang po che'i phru gu dang lhan cig bros so //	
glang po che ring zhig 'dug nas langs na /	
mi snang nas des bsams pa /	
bdag pham par 'gyur du 'ong gis slar yang nub par bya'o snyam nas /	
des slar yang nub par byas nas mche ba sa la btsugs te 'dug go /	
de ring zhig lon nas dbugs do chad de langs na /	
glang @371a *//	
po che mo de ma mthong nas /	
des rdzing bu de phan tshun du dkrug par brtsams pa dang /	
des der nya dang ru sbal dang sbal pa la	
sogs pa srog chags mang po tshul ma yin pas	
sdug bsngal bar byas so //	
lhas tshigs su bcad de smras pa /	
kye ma'o sha yi phung po che //	
'di la shes rab yod ma yin //	
gzhan gyis chung ma phrogs gyur na //	
gzhan la sdug bsngal sten par byed //	
dge slong dag ji snyam du sems /	
de'i tshe de'i dus kyi glang po che dam pa gang yin pa de ni lha sbyin yin te /	
de na yang chung ma gzhan gyis phrogs la /	
gzhan la tshul ma yin pa'i sdug bsngal bskyed do //	
da ltar yang 'khor gzhan gyis phrogs la gzhan la tshul ma yin pa'i sdug bsngal bskyed do //	
sdom ni /	
glags dang mthong ba nyid dang ni //	
autpal mdog ni bsad pa dang //	
ril ba dang gsum 'o ma dang //	
sa 'tsho ma dang bzod gsol dang //	
glang dang sems pa nyid dang ni //	
bya dang tha ma bzhi yin no //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa tshe dang ldan pa sh'a ri'i bu dang /	
mo'u dgal gyi bu gnyis kyis lha sbyin la glags btsal ba las /	
glags rnyed pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang @371b sh'a ri'i bu dang /	
mo'u dgal gyi bu gnyis kyis lha sbyin la glags btsal ba las glags rnyed pa de nyon cig /	
dge slong dag sngon byung ba ri bor zhig na /	
'phong gi slob dpon zhig gnas te; des rigs mnyam	
pa las chung ma blangs nas de de dang lhan	
cig rtse bar byed /	
dga' bar byed /	
dga' mgur spyod par byed do //	
de rtse bar byed /	
dga' bar byed /	
dga' dgur spyod par byed pa las /	
dus gzhan zhig na chung ma sems can dang ldan par gyur te /	
de zla ba brgyad dam /	
dgu lon pa na bu mo zhig btsas nas zhag	
bdun gsum nyi shu rtsa gcig tu de btsas pa'i	
btsas ston rgya cher byas nas rigs dang mthun pa'i	
ming btags te / de bskyed bsrings nas chen mor gyur te //	
'phong gi slob dpon gyis bsams pa /	
bu mo 'di ni bdag gis gzugs dang ldan pa'am /	
tshul khrims dang ldan pa'am /	
nor can su la yang sbyin par mi bya ste /	
'on kyang bdag las gnas lnga bslabs te /	
byang bar gyur pa gang yin pa de la bdag gis 'di sbyin no snyam mo //	
de las bram ze'i khye'u gnyis shig 'phong bslabs pa	
las de na gcig ni gnas lnga la byang bar	
gyur to // cig shos kyis ni gcod pa la byang bar gyur to //	
de gnyis las gnas lnga la byang bar gyur pa	
gang yin pa de la des bu mo byin pa	
dang / cig shos po de ni mi bzod pa	
skyes nas chom rkun pa rnams kyi nang du zhugs	
dang / te / chom @372a *//	
rkun lnga brgya'i sde dpon du gyur nas /	
de phyogs gcig cig na lam bcad nas 'khod do //	
snga ma po des /	
bu mo de bag mar blangs nas /	
mda' lnga brgya shong ba'i dang po gnyis thogs te /	
shing rtar zhugs nas rang gi khyim du dong ngo //	
ji tsam na tshong pa chom rkun gyis 'jigs pa mdun du dong ba sdod pa dang /	
des smras pa /	
shes ldan dag dengs shig ci sdod /	
de rnams kyis smras pa /	
chom rkun pa rnams kyis lam bcad do //	
des smras pa /	
tshur ci zhig byar yod ces de chas pa dang /	
tshong pa de rnams kyis smras pa /	
shes ldan dag re zhig sdod cig /	
'di ni 'gro la rag ste /	
'di bdag nyid 'chi ba dang /	
chung ma phrogs par 'gyur ba'i gnas gang yin pa de yod do //	
rkun po rnams shing ljon pa zhig la 'dzegs nas /	
phyogs su lta bar byed cing 'dug pa dang /	
de rnams kyis de shing rtar zhugs pa mthong nas /	
de rnams kyis smras pa /	
shes ldan dag mi zhig shing rtar zhugs nas 'ong ngo /	
chom rkun pa'i sde dpon gyis de la pho nya zhig btang ste /	
shing rta slar bzlog pa dang /	
des smras pa /	
shes ldan dag dpa' bo la dpa' bo'i lan byin cig /	
de rnams kyis smras pa /	
bdag cag kyang dpa' bo yin no zhes sde dpon gyis mi rgod lnga brgya btang ba dang /	
des de rnams bsad do //	
de bzhin du nyi shu zhig 'ongs pa de rnams kyang bsad de /	
ji @372b tsam na thams cad bsad nas /	
chom rkun pa'i sde dpon 'ba' zhig lus pa dang /	
des ral gri blangs te mdun du bsdad do //	
des mda' 'phangs par brtsams pa na /	
de'i ral gris gtubs so //	
ji tsam na des mda' lnga brgya 'phangs pa de dag thams cad des gtubs nas /	
mda' gcig cig lus te des de ma 'phangs pa dang /	
bu mo des smras pa /	
mda' bzhag ste ci bgyi phongs shig /	
des smras pa /	
mda' 'di 'ba' zhig lus te /	
'di 'phangs na kho bo bsad nas /	
khyod kyang phrogs par 'gyur ro //	
de nas bu mo des lus kyi sgyur stangs kyis lan bu bcos par brtsams pa na /	
de la chom rkun pa'i sde dpon rtog par byed pa na /	
des de'i gnad du mdas bsnun pa dang /	
de 'chi ka na tshigs su bcad de smras pa /	
shing rta can gyis bdag ma bsad //	
'dod chags sdig pa'i sems kyis ni //	
bdag ni g-yul gyi dbus zhugs nas //	
bag med bzhin la blta bas bsad //	
dge slong dag ji snyam du sems /	
de'i tshe de'i dus kyi shing rta can gang yin	
pa de ni sh'a ri'i bu 'di nyid yin no	
// de'i tshe de'i dus kyi bu mo gang yin pa de ni /	
mo'u dgal gyi bu yin no //	
de'i tshe de'i dus kyi chom rkun pa'i sde dpon gang yin pa de ni lha sbyin yin te /	
de na yang 'di gnyis kyis de la glags btsal ba las glags rnyed do //	
da ltar yang 'di gnyis kyi sa de la glags btsal ba las glags rnyed do //	
sangs rgyas @373a *//	
bcom ldan 'das rgyal po'i khab 'tsho byed gzhon nus	
bskyed kyi aa mra'i tshal na dbyar bzhugs par zhal	
gyis bzhes so // de nas lus 'phags ma'i bu	
ma ga dha'i rgyal po ma skyes dgra dbyar nye	
bar bsgrub pa dbyar zla 'bring po'i nya dbu ma	
de nyid kyi mtshan mo yin par shes shing mngon	
pa'i zla nyi mo la /	
blon po'i tshogs kyis yongs su bskor te /	
steng gi khang bzang gi gzhir song nas blon po rnams la smras pa /	
kye grogs po dag dbyar nye bar bsgrub pa /	
dbyar zla 'bring po'i nya dbu ma de nyid kyi	
mtshan mo yin par shes shing mngon pa'i zla nyi	
mo 'di lta bu langs ci zhig bya /	
de nas pho brang slas kyi bud med cig gis	
lus 'phags ma'i bu rgyal po ma skyes dgra la	
'di skad ces smras so //	
lha dbyar nye bar bsgrub par dbyar zla 'bring po'i	
nya dbu ma'i mtshan mo lags par mkhyen cing mngon	
pa'i zla nyi mo 'di lta bu la lha 'dod	
pa'i yon tan lnga 'byor cing ldan pas /	
rol par mdzad /	
dgyes par mdzad /	
dgyes dgur spyod par mdzad na /	
lha'i bgyi ba ni de lags pa snyam bdag sems lags so //	
de nas pho brang slas gzhan zhig gis yang 'di skad ces smras so //	
lha dbyar nye bar bsgrub pa dbyar zla 'bring po'i	
nya dbu ma'i mtshan mo lags par mkhyen cing mngon	
pa'i zla nyi mo 'di lta bu la lha 'dod	
pa'i yon tan lnga 'byor cing ldan pas /	
rgyal po'i khab kyi @373b grong khyer gyi nye 'khor	
gyi shul phra mo rnams byul zhing rol par mdzad	
/ dgyes par mdzad /	
dgyes dgur spyad par mdzad na /	
lha'i bgyi ba ni de lags pa snyam /	
bdag sems lags so //	
gzhon nu 'char byed bzang pos 'di skad ces smras so //	
lha dbyar nye bar bsgrub pa dbyar zla 'bring po'i	
nya dbu ma'i mtshan mo lags par mkhyen cing mngon	
pa'i zla nyi ma 'di lta bu la lha dpung	
gis tshogs yan lag bzhi pa /	
glang po che'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon nas gzhan gyi yul 'khor dang /	
gzhan gyi yul gshegs te g-yul chen po'i g-yul sprad nas /	
g-yul las rgyal bar bgyis te /	
rgyal nas g-yul de nyid las pags te zhugs na	
lha'i bgyi ba ni de lags pa snyam bdag sems	
lags so // de nas blon po rgan po gzhan zhig gis 'di skad ces smras so //	
lha dbyar nye bar bsgrub pa dbyar zla 'bring po'i	
nya dbu ma'i mtshan mo lags par mkhyen cing mngon	
pa'i zla nyi ma 'di lta bu la lha 'od	
srung rdzogs byed 'dus pa can tshogs can tshogs kyi	
slob dpon skye bo mang pos gzugs bzang por bkur	
ba / skye bo mang pos mdun gyis bltas pa	
kun tu 'tsho lnga brgya'i gtso bo de rgyal po'i	
khab tu dbyar gnas par dam bcas pa de la	
lha bsnyen bkur mdzod cig /	
lha'i bgyi ba ni de lags pa snyam bdag sems lags so //	
yang blon po rgan po gzhan @374a *//	
zhig gis 'di skad ces smras so //	
lha dbyar nye bar bsgrub par dbyar zla 'bring po'i nya dbu ma'i mtshan mo lags par mkhyen cing /	
mngon pa'i zla nyi mo 'di lta bu la kun tu rgyu gnag lhas kyi bu dang /	
smra 'dod kyi bu mo'i bu yang dag rgyal ba can dang /	
mi pham skra'i la ba can dang /	
ka tya'i bu nog can dang /	
lha gcer bu pa gnyen gyi bu 'dus pa can	
tshogs can tshogs kyi slob dpon skye bo mang pos	
gzugs bzang por bkur ba /	
tshogs chen pos mdun gyis bltas pa zhig mchis te /	
de rgyal po'i khab 'di nyid du dbyar gnas par	
dam bcas pa de la lha bsnyen bkur mdzod cig	
/ lha'i bgyi ba ni de lags pa snyam bdag sems lags so //	
de'i tshe 'tsho byed gzhon nus bskyed 'khor de nyid kyi nang na 'dus shing 'dug par gyur to //	
de nas lus 'phags ma'i bu ma ga dha'i rgyal	
po ma skyes dgras 'tsho byed gzhon nus bskyed la	
smras pa / kva'i nang rje 'tsho byed ci'i phyir cang mi smra /	
ci cung zad mi smra'am /	
lha dbyar nye bar bsgrub pa dbyar zla 'bring po'i	
nya'i mtshan mo lags par mkhyen cing mngon pa'i zla	
nyi mo 'di lta bu la /	
lha bcom ldan 'das 'dus pa can tshogs can tshogs	
kyi slob dpon skye bo mang pos gzugs bzang por	
bkur ba / tshogs chen pos mdun gyis bltas pa	
de rgyal po'i khab 'di nyid kyi bdag gi aa	
mra'i tshal na dbyar bzhugs @374b par zhal gyis bzhes	
pa de la lha bsnyen bkur mdzod cig /	
lha'i bgyi ba ni de lags pa snyam bdag sems lags so //	
de'i tshe lus 'phags ma'i bu ma ga dha'i rgyal	
po ma skyes dgra bcom ldan 'das la sems gzhol	
bar gyur / bcom ldan 'das la 'bab par gyur /	
bcom ldan 'das la bab par gyur to //	
de nas lus 'phags ma'i bu ma ga dha'i rgyal	
po ma skyes dgras 'tsho byed gzhon nus bskyed la	
'di skad ces smras so //	
'tsho byed song la glang po che'i dam pa chen po gtod cig dang /	
de la kho bo zhon nas bcom ldan 'das blta ba'i phyir 'gro'o //	
lha bka' bzhin 'tshal zhes 'tsho byed gzhon nus bskyed	
kyis lus 'phags ma'i bu ma ga dha'i rgyal po	
ma skyes dgra las mnyan nas glang po che dam	
pa chen po de dang ba lang mo lnga brgya	
tsam gtad nas pho brang slas lag na sgron ma	
thogs pa lnga brgya tsam ba lang mo re re	
zhon nas lus 'phags ma'i bu ma ga dha'i rgyal	
po ma skyes dgra gang na ba der song ste	
phyin nas lus 'phags ma'i bu ma ga dha'i rgyal	
po ma skyes dgra la 'di skad ces smras so	
// lha glang po che'i dam pa chen po sbron lags te /	
lha da de'i dus la bab par mkhyen par mdzad du gsol /	
de nas lus 'phags ma'i bu ma ga dha'i rgyal	
po ma skyes dgra glang po che dam pa chen	
po la zhon nas pho brang slas lag na sgron	
ma thogs pa lnga brgya tsam ba lang mo re	
re zhon pas mdun du bdar nas rgyal po'i khab	
nas byung ste / @375a *//	
bcom ldan 'das la blta ba dang /	
bsnyen bkur bya ba'i phyir bcom ldan 'das kyi spyan sngar song ngo //	
de'i tshe lus 'phags ma'i bu ma ga dha'i rgyal	
po ma skyes dgra yul spong byed pa rnams dang	
mi mthun par gyur te //	
de nas lus 'phags pa'i bu ma ga dha'i rgyal	
po ma skyes dgra rgyal po'i khab nas byung ma	
thag kho nar bdag 'tsho byed gzhon nus bskyed 'dis	
gsod par 'dod pa'am /	
bslu bar 'dod pa'am /	
khas len du gzhug par 'dod pa'am /	
gshed ma pa'am /	
phyir rgol ba'am /	
mi mdza' ba dag la gtad par mi 'dod grang snyam du bsams nas skrag par gyur /	
bag tsha bar gyur /	
spu zing zhes byed par gyur nas /	
'tsho byed gzhon nus bskyed la 'di skad ces smras so //	
'tsho byed kho bo la gsod par 'dod pa'am /	
bslu bar 'dod pa'am /	
khas len du gzhug par 'dod pa'am /	
gshed ma pa'am /	
phyir rgol ba'am /	
mi mdza' ba dag la gtad par mi 'dod grang /	
des 'di skad ces smras so //	
lha khyod la bdag dgongs par 'tshal ba'am /	
bslu bar 'tshal ba'am /	
smrar gzhug par 'tshal ba'am /	
gshed ma pa'am /	
phyir rgol ba'am /	
mi mdza' ba dag la gtad par 'tshal ba ma lags so //	
de nas lus 'phags ma'i bu ma ga dha'i rgyal po ma skyes dgras /	
'tsho byed gzhon nus bskyed la 'di skad @375b ces smras so //	
'tsho byed bcom ldan 'das de la 'khor ji snyed yod /	
dge slong stong nyis brgya lnga bcu lhag tsam mo //	
ae ma'o 'tsho byed khyod kyis nga ji ltar gsod par mi 'dod /	
bslu bar mi 'dod /	
smrar gzhug par mi 'dod /	
gshed ma pa'am /	
phyir rgol ba dang /	
mi mdza' ba dag la gtod par mi 'dod /	
da ltar bcom ldan 'das de la 'khor de snyed yod na /	
lu ba'i sgra yang mi grag go /	
sbrid pa'i sgra yang mi grag go /	
lha bcom ldan 'das de ni sgra chung ba bzhed /	
sgra chung ba la dgyes /	
sgra chung bas 'dul /	
sgra chung ba'i bsngags pa mdzad pas 'khor yang sgra chung ba nyid do //	
lha de lta bas na myur ba myur bar glang po che dam pa chen po thob shig /	
'di ltar 'khor gyi khyim na 'bru mar gyi zhugs mar gyi 'od gda'o //	
de nas lus 'phags ma'i bu ma ga dha'i rgyal	
po ma skyes dgras myur ba myur bar glang po	
che'i dam pa chen po btab nas des ji tsam	
bzhon pas rung ba'i sa'i bar du bzhon pas song	
ste / bzhon pa las babs nas rkang pa kho nas kun dga' ra ba'i nang du zhugs so //	
de'i tshe bcom ldan 'das dge slong gi dge 'dun	
gyi gung la mtsho ltar dvangs shing gsal la rnyog	
pa med par bzhugs so //	
de nas lus 'phags ma'i bu ma ga dha'i rgyal	
po ma skyes dgra 'khor gyi khyams dang nye bar	
song nas 'tsho byed gzhon nu bskyed la smras pa	
/ 'tsho byed bcom ldan 'das de gang na bzhugs /	
@376a *// lha bcom ldan 'das de ni dge slong gi dge	
'dun gyi gung la mtsho ltar dvangs gsal la rnyog	
pa med par bzhugs pa pha bi kho na lags	
so // de nas lus 'phags ma'i bu ma ga	
dha'i rgyal po ma skyes dgra bcom ldan 'das gang	
na ba der song ste /	
des bla gos phrag pa gcig tu gzar te pus mo g-yas pa'i lha nga sa la btsugs nas /	
bcom ldan 'das gang na ba de logs su thal mo sbyar ba btud de /	
bcom ldan 'das la 'di skad ces gsol to //	
btsun pa bcom ldan 'das dge slong gi dge 'dun	
dang thugs dul ba nye bar zhi ba ji lta	
bu dang ldan pa de bzhin du gzhon nu 'char	
byed bzang po yang sems dul ba dang /	
nye bar zhi ba de 'dra ba dang ldan par gyur cig /	
rgyal po chen po rang nyid dga' ba rab tu bstan pa legs so legs so //	
rgyal po chen po rang gi stan la 'dug cig /	
de nas lus 'phags ma'i bu ma ga dha'i rgyal po ma skyes dgras /	
bcom ldan 'das kyi zhabs gnyis la mgo bos phyag byas te /	
phyogs gcig tu 'dug go /	
phyogs gcig tu 'dug nas bcom ldan 'das la lus	
'phags ma'i bu ma ga dha'i rgyal po ma skyes	
dgras 'di skad ces gsol to //	
btsun pa bcom ldan 'das kyis gal te zhu ba	
lung bstan pa'i slad du skabs phye ba lta na	
/ bdag phyogs 'ga' zhig zhu lags so //	
rgyal po chen po ci dang ci 'dod pa zhus shig /	
btsun pa @376b las kyi gnas dang /	
bzo'i gnas tha dad pa gang lags pa 'di lta ste /	
phreng rgyud pa dang /	
smyug ma mkhan dang /	
gdan pa dang /	
rtsva thun dang /	
'dul mkhan dang /	
glang po che la 'tshal ba dang /	
rta la 'tshal ba dang /	
shing rta mkhan dang /	
ral gri'i thabs dang /	
gzhu'i 'dzin stangs pa dang /	
zhabs 'bring bgyid pa dang /	
go re long dang /	
bro gar len pa dang /	
rgyal po'i bu rab gnon tshan po che dpa' ba rtul phod pa rnams dang /	
mnyes par bgyid pa dang /	
skra mkhan dang /	
khrus mkhan de rnams rang rang gi bzo'i gnas dang /	
las kyi gnas rnams kyis bgyi ba bgyid cing sbyin pa dag stsol /	
bsod nams dag bgyis la gso ba rnams gso zhing	
'dod pa'i yon tan lnga 'byor cing ldan pas rtse	
bar bgyid / dga' bar bgyid /	
dga' mgur spyod par bgyid pa de lta bu rnams	
la yang dag par mthong ba'i dge sbyong gi tshul	
gyi 'bras bu gdags pa thob lags sam ////	
'dul ba gzhi /	
bam po brgya drug pa /	
rgyal po chen po khyod kyis 'di 'dra ba'i zhu ba 'di las sngon dge sbyong dang /	
bram ze gzhan rnams la dris pa dran nam /	
btsun pa dran lags te /	
btsun pa dus gcig cig na bdag 'od srung rdzogs byed gang na ba der mchis te /	
mchis nas 'od srung rdzogs byed la bdag gis 'di	
skad ces btsun pa 'od srung las kyi gnas dang	
/ bzo'i gnas tha dad pa gang @377a *//	
dag lags pa 'di lta ste /	
phreng rgyud pa dang /	
smyug ma mkhan dang /	
gdan pa dang /	
rtsva thun dang /	
'dul mkhan dang /	
glang po che la zhon pa dang /	
rta la zhon pa dang /	
shing rta mkhan dang /	
ral gri'i thabs dang /	
gzhu'i 'dzin stangs pa dang /	
zhabs 'bring byed pa dang /	
go re long dang /	
bro gar len pa dang /	
rgyal po'i bu rab gnon tshan po che dpa' ba rtul phod pa rnams dang /	
mnyes par byed pa dang /	
skra mkhan dang /	
khrus mkhan de rnams rang rang gi bzo'i gnas dang /	
las kyi gnas rnams kyi bya ba byed cing /	
sbyin pa dag gtong bsod nams dag byed la /	
gso ba rnams gso zhing 'dod pa'i yon tan lnga 'byor cing ldan par gyur nas rtse bar byed /	
dga' bar byed /	
dga' mgur spyod par byed na /	
de lta bu rnams la yang dag par mthong ba'i	
dge sbyong gi tshul gyi 'bras bu gdags pa 'thob	
bam zhes dris pa na /	
de 'di skad ces rgyal po chen po bdag ni 'di ltar lta zhing 'di skad smra ste /	
sbyin pa med do //	
mchod sbyin med do //	
sbyin sreg med do //	
legs par spyad pa med do //	
nyes par spyad pa med do //	
legs par spyad pa dang /	
nyes par spyad pa'i las rnams kyi 'bras bu rnam par smin pa med do /	
'jig rten 'di med do //	
'jig rten pha rol med do //	
ma med do //	
pha med do //	
sems can brdzus te skye ba @377b med do //	
'jig rten na dgra bcom pa yang dag par song	
ba yang dag par zhugs pa gang dag tshe 'di	
nyid la rang gi mngon par shes pas 'jig rten	
'di dang / 'jig rten pha rol mngon sum du byas nas bsgrubs te /	
bdag gi skye ba zad do //	
tshangs par spyod pa bsten to //	
bya ba byas so //	
srid pa 'di las gzhan mi shes so zhes go bar byed pa dag med do //	
srog ni 'di nyid la 'tsho zhing de phyis chad par gyur /	
zhig par 'gyur te /	
shi ba'i 'og tu mi 'byung ngo //	
skyes bu'i lus ni 'byung ba chen po bzhi las gyur pa yin te /	
de ni gang gi tshe shi ba na de'i sa'i lus ni sa'i bag la zha /	
chu'i lus ni chu'i /	
me'i lus ni me'i /	
rlung gi lus ni rlung gi bag la zha bar 'gyur ro //	
dbang po rnams ni nam mkha'i rjes su 'gro bar 'gyur ro //	
skyes bu'i ro ni khri dang /	
lnga'i mi dag gis khyer te dur khrod du 'gro zhing bsregs phan chad mi mngon par 'gyur ro //	
bsreg bya dag ni thal bar 'gyur ro //	
rus pa dag ni thi ba'i mdog 'dra bar gnas so //	
'di ltar rmongs pas nye bar bstan pa ni sbyin la /	
mkhas pas nye bar bstan pa ni len to //	
de la gang dag yod par smra ba de dag	
thams cad ni gsob gsog brdzun du smra ba rdol	
ba yin no // 'di ltar byis pa dang mkhas pa de gnyis ni phyis chad par 'gyur /	
zhig par 'gyur te /	
shi ba'i 'og tu mi 'byung zhes mchi ste /	
btsun pa dper na mi zhig aa mra'i 'bras bu rnams dris na la ku @378a *//	
tsa'i 'bras bu rnams lung ston par bgyid la /	
la ku tsa'i 'bras bu rnams dris na aa mra'i	
'bras bu rnams lung ston par bgyid pa de bzhin	
du 'od srung rdzogs byed la bdag gis yang dag	
par mthong ba'i dge sbyong gi tshul gyi 'bras bu	
dris na / ma mchis pa nyid lung ston par bgyid nas /	
btsun pa de la bdag 'di snyam du sems te /	
bdag 'dra ba'i skyes bu mkhas pas gzugs bzang por bkur ba /	
yul na gnyug mar gnas pa'i dge sbyong ngam bram	
ze la mngon sum du smad pa ni bdag gi	
cha ma lags so snyam nas /	
btsun pa bdag gis 'od srung rdzogs byed kyis smras pa la mngon par bstod pa yang mi bgyid /	
smad pa yang mi bgyid de /	
mngon par bstod pa yang ma bgyis /	
smad par yang ma bgyis par stan las langs te mchis nas /	
bdag kun tu rgyu gnag lhas kyi bu gang na ba der mchis te mchis nas /	
kun tu rgyu gnag lhas kyi bu la 'di skad	
ces btsun pa kun tu rgyu 'jig rten gyi las	
kyi gnas dang / bzo'i gnas tha dad pa gang dag yin pa 'di lta ste /	
phreng rgyud pa dang /	
smyug ma mkhan dang /	
gdan pa dang /	
rtsva thun dang /	
'dul mkhan dang /	
glang po che la zhon pa dang /	
shing rta mkhan dang /	
ral gri'i thabs dang /	
gzhu'i 'dzin stangs pa dang /	
zhabs 'bring byed pa dang /	
go re long dang /	
bro gar len pa dang /	
@378b rgyal po'i bu rab gnon tshan po che dpa' ba rtul phod pa rnams dang /	
mnyes par byed pa dang /	
skra mkhan dang /	
khrus mkhan de rnams rang rang gi bzo'i gnas dang /	
las kyi gnas rnams kyi bya ba byed cing sbyin pa dag gtong /	
bsod nams dag byed la gso ba rnams gso zhing	
'dod pa'i yon tan lnga 'byor cing ldan par gyur	
nas rtse bar byed /	
dga' bar byed /	
dga' mgur spyod par byed na /	
de lta bu rnams la yang dag par mthong ba'i	
dge sbyong gi tshul gyi 'bras bu gdags pa 'thob	
bam zhes dris na /	
de 'di skad ces rgyal po chen po bdag ni 'di ltar lta zhing 'di skad ces smra ste /	
sems can rnams kun nas nyon mongs par 'gyur ba la rgyu med rkyen med do //	
sems can rnams rgyu med rkyen med par kun nas nyon mongs par 'gyur ro //	
sems can rnams rnam par dag par 'gyur ba la rgyu med rkyen med do //	
sems can rnams rgyu med rkyen med par rnam par dag par 'gyur ro //	
sems can rnams shes pa med par 'gyur ba dang	
mthong ba med par 'gyur ba la rgyu med rkyen	
med do // sems can rnams rgyu med rkyen med	
par shes pa med pa dang mthong ba med par	
med do // 'gyur ro // sems can rnams shes	
par 'gyur pa dang mthong bar 'gyur ba la rgyu	
med rkyen med do //	
sems can rnams rgyu med rkyen med par shes pa dang mthong bar 'gyur ro //	
stobs med do //	
brtson 'grus med do //	
@379a *// stobs dang brtson 'grus med do //	
skyes bu'i rtsal med do //	
pha rol gnon pa med do //	
skyes bu'i rtsal dang pha rol gnon pa med do //	
bdag gi rtsal med do /	
gzhan gyi rtsal med do //	
bdag gi rtsal dang gzhan gyi rtsal med do //	
sems can thams cad dang /	
srog chags thams cad dang /	
'byung po thams cad mthu med stobs med dbang med brtson 'grus med /	
pha rol gnon pa med do //	
'gro ba mtshams sbyor ba'i srid pa dag nges par gyur to //	
'di ltar 'gro ba drug po dag tu bde ba dang /	
sdug bsngal so sor myong bar 'gyur ro //	
zhes mchi ste /	
btsun pa dper na mi zhig aa mra'i 'bras bu rnams dris na /	
la ku tsa'i 'bras bu rnams lung ston par bgyid la /	
la ku tsa'i 'bras bu rnams dris na aa mra'i	
'bras bu rnams lung ston par bgyid pa de bzhin	
du kun tu rgyu gnag lhas kyi bu la bdag	
gis yang dag par mthong ba'i dge sbyong gi tshul	
gyi 'bras bu dris na /	
rgyu ma mchis pa nyid du lung ston par bgyid nas /	
btsun pa de la bdag 'di snyam du sems te	
bdag 'dra ba'i skyes bu mkhas pas gzugs bzang por	
bkur ba / yul na gnyug mar gnas pa'i dge sbyong ngam /	
bram ze la nga ji ltar mngon sum du smad par bya snyam nas /	
bdag gis kun tu rgyu gnag lhas kyi bu'i smras pa la mngon par bstod pa yang mi bgyid /	
@379b smad pa yang mi bgyid de /	
mngon par bstod pa yang ma bgyis smad pa yang ma bgyis par stan las langs te mchis nas /	
bdag smra 'dod kyi bu mo'i bu yang dag rgyal ba can gang na ba der mchis te /	
mchis nas smra 'dod kyi bu mo'i bu yang dag	
rgyal ba can la 'di skad ces btsun pa yang	
dag rgyal ba can las kyi gnas dang /	
bzo'i gnas gang dag yin pa 'di lta ste /	
phreng rgyud pa dang /	
smyug ma mkhan dang /	
gdan pa dang /	
rtsva thun dang /	
'dul mkhan dang /	
glang po che la zhon pa dang /	
rta la zhon pa dang /	
shing rta mkhan dang /	
ral gri'i thabs dang /	
gzhu'i 'dzin stangs pa dang /	
zhabs 'bring byed pa dang /	
go re long dang /	
bro gar len pa dang /	
rgyal po'i bu rab gnon tshan po che dpa' ba rtul phod pa rnams dang /	
mnyes par byed pa dang /	
skra mkhan dang /	
khrus mkhan de rnams rang rang gi bzo'i gnas dang /	
las kyi gnas rnams kyis bya ba byed cing sbyin pa dag gtong bsod nams dag byed la /	
gso ba rnams gso zhing 'dod pa'i yon tan lnga 'byor cing ldan par gyur nas rtse bar byed /	
dga' bar byed /	
dga' mgur spyod par byed pa na /	
de lta bu rnams la yang dag par mthong ba'i	
dge sbyong gi tshul gyi 'bras bu gdags pa 'thob	
bam zhes dris pa na /	
de 'di skad ces rgyal po chen po bdag ni 'di ltar lta zhing 'di skad smra ste /	
byed pa dang /	
byed du 'jug pa dang /	
gcod pa dang /	
gcod du 'jug pa @380a *//	
dang; sreg pa dang /	
sreg tu 'jug pa dang /	
rdeg pa dang /	
rdeg tu 'jug pa dang /	
srog chags la 'tshe ba dang /	
ma byin par len pa dang /	
'dod pa dag la log par spyod pa dang /	
shes bzhin du brdzun du smra ba dang /	
myos par 'gyur ba'i btung ba 'thung ba dang /	
khyim 'bugs pa dang /	
mdud pa 'grol ba dang /	
rim gyis 'phrog pa dang /	
lam 'gog cing 'dug pa dang /	
grong 'joms par byed pa dang /	
grong khyer 'joms par byed pa dang /	
yul 'joms par byed pa dang /	
sa gzhi chen po 'di la sems can gang dag	
yod pa de dag thams cad 'khor lo'i mtha'i spu	
gri la byas pas /	
de dag thams cad kun tu gcod par byed /	
kun tu 'tshog par byed /	
kun tu rdung bar byed /	
kun tu 'dral bar byed cing de dag thams cad kun tu bcad /	
kun tu gshegs /	
kun tu brdungs /	
kun tu dral nas sha'i thang ma gcig tu byed de /	
sha'i tshogs gcig tu byed /	
sha'i bungs gcig tu byed /	
sha'i phung po gcig tu byed cing /	
sha'i thang ma gcig tu byas /	
sha'i tshogs gcig tu byas /	
sha'i bungs gcig tu byas /	
sha'i phung po gcig tu byas nas /	
de ltar kun tu sgrub par byed pa la /	
gzhi de las sdig pa yang med /	
gzhi de las sdig par 'gyur ba yang med do //	
chu klung gangg'a'i lho phyogs nas kun tu gcod par byed /	
kun tu 'tshog par byed /	
kun tu rdung bar byed /	
kun tu @380b 'dral bar byed cing 'gro la /	
chu klung gangg'a'i byang phyogs nas sbyin pa byed /	
mchod sbyin byed cing 'gro bar gyur na /	
gzhi de las sdig pa dang bsod nams kyang med /	
gzhi de las sdig pa dang; bsod nams su 'gyur ba yang med do //	
'di ltar sbyin pa dang /	
dul ba dang /	
yang dag par sdom pa dang /	
don dpyod pa dang /	
don mthun pas de ltar byed pa yang bsod nams	
mi byed pa kho na yin no zhes mchis te	
/ btsun pa dper na mi zhig aa mra'i 'bras bu rnams dris na /	
la ku tsa'i 'bras bu rnams lung ston par bgyid /	
la ku tsa'i 'bras bu rnams dris na /	
aa mra'i 'bras bu rnams lung ston par bgyid pa	
de bzhin du smra 'dod kyi bu mo'i bu yang	
dag rgyal ba can la bdag gis yang dag par	
mthong ba'i dge sbyong gi tshul gyi 'bras bu dri	
ba dris na / byed pa nyid ma mchis par lung ston par bgyid do //	
btsun pa de la bdag 'di snyam du sems te /	
bdag 'dra ba'i skyes bu mkhas pas gzugs bzang por bkur ba /	
yul na gnyug mar gnas pa'i dge sbyong ngam /	
bram ze la nga ji ltar mngon sum du smad par bya snyam nas /	
bdag gis smra 'dod kyi bu mo'i bu yang dag	
rgyal ba can la mngon par bstod pa yang mi	
bgyid / smad pa yang mi bgyid de /	
mngon par bstod pa yang ma bgyis /	
smad pa yang ma bgyis par stan las langs te mchis nas /	
bdag mi pham skra'i la ba @381a *//	
can gang na ba der mchis te /	
mchis nas mi pham skra'i la ba can la 'di	
skad ces btsun pa mi pham 'jig rten gyi las	
kyi gnas dang bzo'i gnas tha dad pa gang dag	
'di lta ste / phreng rgyud pa dang /	
smyug ma mkhan dang /	
gdan pa dang /	
rtsva thun dang /	
'dul mkhan dang /	
glang po che la zhon pa dang /	
rta la zhon pa dang /	
shing rta mkhan dang /	
ral gri'i thabs dang /	
gzhu'i 'dzin stangs pa dang /	
zhabs 'bring byed pa dang /	
go re long dang /	
bro ga re len pa dang /	
rgyal po'i bu rab gnon tshan po che dpa' brtul phod pa rnams dang /	
mnyes par byed pa dang /	
skra mkhan dang /	
khrus mkhan de rnams rang rang gi bzo'i gnas dang /	
las kyi gnas rnams kyis bya ba byed cing sbyin pa dag gtong bsod nams dag byed la /	
gso ba rnams gso zhing /	
'dod pa'i yon tan lnga 'byor cing ldan par gyur nas /	
rtse bar byed /	
dga' bar byed /	
dga' mgur spyod par byed na; de lta bu rnams	
la yang dag par mthong ba'i dge sbyong gi tshul	
gyi 'bras bu gdags pa 'thob bam zhes dris pa	
dang / de 'di skad ces rgyal po chen po	
bdag ni 'di ltar lta zhing 'di skad smra ste	
dang / / lus bdun po 'di dag ni ma byas pa /	
byas pas ma byas pa /	
ma sprul pa /	
sprul pas ma byas pa /	
gnod par bya ba ma yin pa /	
ther zug tu gnas pa /	
ka ba @381b bzhin du gnas pa dag yin te /	
bdun gang zhe na /	
'di lta ste /	
sa'i lus dang /	
chu'i lus dang /	
me'i lus dang /	
rlung gi lus dang /	
bde ba dang /	
sdug bsngal ba dang /	
srog gson pa nyid ni bdun pa ste /	
lus bdun po de dag ni ma byas pa /	
byas pas ma byas pa /	
ma sprul pa /	
sprul pas ma byas pa /	
gnod par bya ba ma yin pa /	
ther zug tu gnas pa /	
ka ba bzhin du gnas pa dag yin no //	
de dag 'di lta ste /	
bsod nams su 'gyur ba'i phyir ram //	
sdig par 'gyur ba'i phyir ram /	
bsod nams dang sdig par 'gyur ba'i phyir ram /	
bde bar 'gyur ba'i phyir ram /	
sdug bsngal bar 'gyur ba'i phyir ram /	
bde ba sdug bsngal bar 'gyur ba'i phyir g-yo bar mi byed /	
rnam par 'gyur bar mi byed /	
gcig la gcig gnod par mi byed do //	
skyes bu gang gis skyes bu'i mgo gcod par byed pa des kyang 'jig rten na g-yo ba'am /	
gnas pa la gnod pa cung zad mi byed de /	
lus bdun po dag la bar med par mtshon thal	
byung du 'gro zhing der srog la gnod pa yang	
med do // de la gsod pa byed pa'am /	
gsod du bcug pa'am /	
dran par byed pa'am /	
dran par byed du bcug pa'am /	
skul bar byed pa'am /	
skul du bcug pa'am /	
rnam par rig par byed pa'am /	
rnam par rig par byed du bcug pa 'ga' yang med do //	
byis pa'am /	
mkhas pa gang dag yin pa dag ni @382a *//	
skye gnas gtso bo dang ldan pa khri bzhi stong dang /	
rtog pa chen po drug khri dang /	
drug brgya dang /	
las lnga dang /	
las gsum dang /	
las gnyis dang /	
las dang /	
las phyed dang /	
las drug cu rtsa gnyis dang /	
rtog pa bar ma drug cu rtsa gnyis dang /	
'du shes bdun dang /	
sems can dmyal ba brgya nyi shu dang /	
dbang po brgya sum cu dang /	
rdul gyi khams sum cu rtsa drug dang /	
klu'i rigs bzhi khri dgu stong dang /	
nam mkha' lding gi rigs bzhi khri dgu stong dang /	
kun tu rgyu'i rigs bzhi khri dgu stong dang /	
kun tu 'tsho ba'i rigs bzhi khri dgu stong dang /	
gcer bu pa'i rigs bzhi khri dgu stong dang /	
'du shes can gyi gnas bdun dang /	
'du shes med pa'i gnas bdun dang /	
lha ma yin bdun dang /	
sha za bdun dang /	
lha bdun dang /	
mi bdun dang /	
mtsho bdun dang /	
mtsho bdun brgya dang /	
'bri ba bdun dang /	
'bri ba bdun brgya dang /	
rmi lam bdun dang /	
rmi lam bdun brgya dang /	
sad pa bdun dang /	
sad pa bdun brgya dang /	
g-yang sa bdun dang /	
g-yang sa bdun brgya dang /	
rigs btsun pa drug dang /	
mngon par mtho ba bcu dang /	
skyes bu chen po brgyad po de dag tu bskal	
pa chen po brgyad khri bzhi stong du mtshams sbyar	
cing 'khor nas sdug bsngal mthar byed do //	
'di lta ste dper na /	
skud pa'i dru gu yang steng gi @382b nam mkha'	
las 'phangs pa gzangs pa na sa la 'bab pa	
de bzhin du byis pa'am /	
mkhas pa gang dag yin pa dag kyang de dag	
la bskal pa chen po brgyad khri bzhi stong du	
mtshams sbyor cing 'khor na sdug bsngal mthar byed do	
// de la dge sbyong dang /	
bram ze gang dag 'di skad ces /	
bdag tshul khrims sam /	
brtul zhugs sam /	
dka' thub bam /	
tshangs par spyod pa la gnas pa 'dis las yongs su smin par bya zhing /	
yongs su smin pa ni reg par byas nas byang par bya'o zhes zer ba 'ga' yang med do //	
bde ba dang /	
sdug bsngal 'di nges pa yin no //	
yar skye ba dang /	
mar 'grib pa ni mi srid do //	
'di lta bu 'di nyid dang gzhan ma yin pas 'khor ba gzhal lo zhes mchi ste /	
btsun pa dper na mi zhig aa mra'i 'bras bu rnams dris na /	
la ku tsa'i 'bras bu rnams lung ston par bgyid la /	
la ku tsa'i 'bras bu rnams dris na /	
aa mra'i 'bras bu rnams lung ston par bgyid pa	
de bzhin du mi pham skra'i la ba can la	
bdag gis yang dag par mthong ba'i dge sbyong gi	
tshul gyi 'bras bu dris na /	
'khor bdag nyid lung ston par bgyid nas /	
btsun pa de la bdag 'di snyam du sems te /	
bdag 'dra ba'i skyes bu mkhas pas gzugs mdzes par bkur ba /	
yul na gnyug mar gnas pa'i dge sbyong ngam /	
bram ze la nga ji ltar mngon sum du smad	
par bya snyam nas mi pham skra'i la ba can	
@383a *// gyis smras pa la mngon par bstod par yang mi bgyid /	
smad par yang mi bgyid de /	
mngon par bstod par yang ma bgyis /	
smad par yang ma bgyis par stan las langs te	
mchis nas bdag gcer bu pa gnyen gyi bu gang	
na ba der mchis nas /	
gcer bu gnyen gyi bu la 'di skad ces btsun	
pa gnyen gyi bu 'jig rten gyi las kyi gnas	
dang / bzo'i gnas tha dad pa gang dag yin pa 'di lta ste /	
phreng rgyud pa dang /	
smyug ma mkhan dang /	
gdan pa dang /	
rtsva thun dang /	
'dul mkhan dang /	
glang po che la zhon pa dang /	
rta la zhon pa dang /	
shing rta mkhan dang /	
ral gri'i thabs dang /	
gzhu'i 'dzin stangs pa dang /	
zhabs 'bring byed pa dang /	
go re long dang /	
bro gar len pa dang; rgyal po'i bu rab gnon	
tshan po che dpa' ba rtul phod pa rnams dang	
/ mnyes par byed pa dang /	
skra mkhan dang /	
khrus mkhan de rnams rang rang gi bzo'i gnas dang /	
las kyi gnas rnams kyi bya ba byed cing sbyin pa dag gtong /	
bsod nams dag byed la gso ba rnams gso zhing	
'dod pa'i yon tan lnga 'byor cing ldan par gyur	
nas / rtse bar byed /	
dga' bar byed /	
dga' mgur spyod par byed na /	
de lta bu rnams la yang dag par mthong ba'i	
dge sbyong gi tshul gyi 'bras bu gdags pa 'thob	
bam zhes dris pa na /	
de @383b 'di skad ces rgyal po chen po bdag ni 'di ltar lta zhing 'di skad smra ste /	
skyes bu gang zag 'dis so sor myong ba gang yin pa ci yang rung ste /	
de thams cad sngon byas pa'i rgyu las byung ba yin no //	
las rnying pa rnams ni dka' thub kyis 'byang bar 'gyur la /	
las sar pa rnams ni mi bya ba'i chu lon gyis bzlog par bya'o //	
de ltar na phyin chad zag pa med do //	
zag pa med na las zad do //	
las zad na sdug bsngal zad do //	
sdug bsngal zad na sdug bsngal mthar byed do zhes mchi ste /	
btsun pa dper na mi zhig aa mra'i 'bras bu rnams dris na /	
la ku tsa'i 'bras bu rnams lung ston par bgyid la /	
la ku tsa'i 'bras bu rnams dris na /	
aa mra'i 'bras bu rnams la lung ston par bgyid	
pa de bzhin du gcer bu pa gnyen gyi bu	
la bdag gis yang dag par mthong ba'i dge sbyong	
gi tshul gyi 'bras bu dris na sngon bgyis pa'i	
rgyu las byung ba nyid lung ston par bgyid nas	
/ btsun pa de la bdag 'di snyam du sems te /	
bdag 'dra ba'i skyes bu mkhas pas gzugs bzang por bkur ba /	
yul na gnyug mar gnas pa'i dge sbyong ngam bram	
ze la mngon sum du smad pa ni bdag gi	
cha ma lags so snyam nas bdag gis gcer bu	
pa gnyan gyi bu'i smras ba la mngon par bstod	
pa yang mi bgyid /	
smad par yang mi bgyid de /	
mngon par bstod pa yang ma bgyis //	
smad pa yang ma bgyis par stan las langs te mchis nas @384a *//	
bdag ka tya'i bu nog can gang na ba der mchis te /	
mchis nas ka tya'i bu nog can la 'di skad ces /	
btsun pa ka tya'i bu 'jig rten gyi las kyi gnas dang /	
bzo'i gnas tha dad pa gang dag yin pa 'di lta ste /	
phreng rgyud pa dang /	
smyug ma mkhan dang /	
gdan pa dang /	
rtsva thun dang /	
'dul mkhan dang /	
glang po la zhon pa dang /	
rta la zhon pa dang /	
shing rta mkhan dang /	
ral gri'i thabs dang /	
gzhu'i 'dzin stangs pa dang /	
zhabs 'bring byed pa dang /	
go re long dang /	
bro gar len pa dang /	
rgyal po'i bu rab gnon tshan pa che dpa' brtul phod pa rnams dang /	
mnyes par byed pa dang /	
skra mkhan dang /	
khrus mkhas de rnams rang rang gi bzo'i gnas dang /	
las kyi gnas rnams kyi bya ba byed cing sbyin pa dag gtong bsod nams dag byed la /	
gso ba rnams gso zhing 'dod pa'i yon tan lnga 'byor cing ldan par gyur nas /	
rtse bar byed /	
dga' bar byed /	
dga' mgur spyod par byed na; de lta bu rnams	
la yang dag par mthong ba'i dge sbyong gi tshul	
gyi 'bras bu gdags pa 'thob bam zhes de skad	
dris pa dang / ka tya'i bu nog can bdag	
la 'di skad rgyal po chen po bdag ni 'di	
ltar lta zhing 'di skad smra ste /	
gal te 'ga' zhig bdag gi gan du mchis te	
'di skad ces 'jig rten pha rol yod dam zhes	
dris na de la bdag 'jig rten pha @384b rol	
yod do zhes dri ba dris pa'i lan 'debs so	
// 'jig rten pha rol med pa dang /	
'jig rten pha rol yod pa dang /	
med pa dang /	
yod pa yang ma yin /	
med pa yang ma yin pa dang /	
de bzhin du 'jig rten pha rol 'di lta bu nyid dang /	
'di lta bu nyid ma yin pa dang /	
gzhan nyid dang /	
gzhan nyid ma yin pa dang /	
'jig rten pha rol gzhan ma yin pa nyid dang /	
gzhan ma yin pa nyid ma yin pa yin nam zhes 'dri na /	
de la 'jig rten pha rol gzhan ma yin pa nyid dang /	
gzhan ma yin pa nyid ma yin no zhes dris	
pa'i lan 'debs so zhes mchis nas bdag de la	
'di snyam du sems te /	
rgyal po'i khab 'di na rab tu byung bar gyur	
pa ji snyed gnas de rnams kyi nang nas lhag	
par blun pa / lhag par glen pa /	
lhag par slu bar byed pa ni 'di lta ste /	
ka tya'i nog can 'di yin no snyam pa las /	
de la yang bdag 'di snyam du sems te /	
bdag 'dra ba'i skyes bu /	
mkhas pas gzugs bzang por bkur ba /	
yul na gnyug mar gnas pa dge sbyong ngam /	
bram ze mngon sum du smad pa ni /	
bdag gi cha ma lags so snyam nas /	
bdag gis ka tya'i bu nog can gyis smras pa la mngon par bstod par yang mi bgyid /	
smad par yang mi bgyid de mngon par bstod pa yang ma bgyis //	
smad pa yang ma bgyis par stan las langs te /	
mchis lags te /	
bcom ldan 'das la bdag don de kho na zhu lags na /	
btsun pa @385a *//	
'jig rten gyi las kyi gnas dang /	
bzo'i gnas tha dad pa gang dag lags pa 'di lta ste /	
phreng rgyud pa dang /	
smyug ma mkhan dang /	
gdan pa dang /	
rtsva thun dang /	
'dul mkhan dang /	
glang po che la 'tshal ba dang /	
rta la 'tshal ba dang /	
shing rta mkhan dang /	
ral gri'i thabs dang /	
gzhu'i 'dzin stangs pa dang /	
zhabs 'bring bgyid ba dang /	
go re long dang /	
bro gar len pa dang /	
rgyal po'i bu rab gnon tshan po che dpa' ba rtul phod pa rnams dang /	
mnyes par bgyid pa dang /	
skra mkhan dang /	
khrus mkhan de rnams rang rang gi bzo'i gnas dang /	
las kyi gnas rnams kyis bgyi ba bgyid cing /	
sbyin pa dag stsol /	
bsod nams dag bgyid la /	
gso ba dag gso zhing /	
'dod pa'i yon tan lnga 'byor cing ldan par gyur nas /	
rtse bar bgyid /	
dga' bar bgyid /	
dga' mgur spyod par bgyid na de lta bu rnams	
la yang dag par ma thong ba'i dge sbyong gi	
tshul gyi 'bras bu gdags pa thob lags sam /	
rgyal po chen po de'i phyir khyod nyid la dri yis /	
khyod kyis ji ltar bzod pa de bzhin du de lung ston cig /	
rgyal po chen po dper na 'di na khyod kyi	
bran mngag gzhug pa go re long rang dbang med	
pa / dga' mgur byar med pa zhig yod pa des /	
khyod steng gi khang bzang gi gzhi la 'dug ste /	
'dod pa'i yon tan lnga 'byor cing ldan par gyur	
nas skyes pa med par rol mos rtse bar byed	
/ dga' bar byed /	
@385b dga' mgur spyod par byed pa mthong ngo //	
mthong nas kyang 'di snyam du sems te /	
lus 'phags ma'i bu ma ga dha'i rgyal po ma skyes dgra 'di yang mi yin la /	
bdag kyang mi yin pa las gzhan du na /	
lus 'phags ma'i bu ma ga dha'i rgyal po ma	
skyes dgras sngon bsod nams bsod nams dag byas shing	
bsags pa des na /	
da ltar steng gi khang bzang gi gzhi la 'dug	
nas skyes pa med pa'i rol mos rtse bar byed	
/ dga' bar byed /	
dga' mgur spyod par byed kyis /	
ma la bdag gis kyang dge ba'i chos cung zad	
yang dag par blangs te gnas par bya'o snyam zhing	
bdag gis dge ba'i chos ci zhig yang dag par	
blangs te gnas par bya snyam pa las /	
ma la bdag skra dang /	
khas pu bregs te gos ngur smrig bgos nas dad	
pa yang dag pa kho na khyim nas khyim med	
par rab tu 'byung bar bya'o snyam nas /	
des de ltar thag bcad de /	
skra dang /	
kha spu bregs nas gos ngur smrig bgos te /	
dad pa yang dag pa kho nas khyim nas khyim med par rab tu byung nas /	
des ji srid 'tsho'i bar du srog gcod pa spangs te /	
srog gcod pa las slar log /	
ma byin par len pa dang /	
mi tshangs par spyod pa dang /	
brdzun du smra ba dang /	
phra ma dang /	
tshig rtsub po dang /	
tshig khyal pa dang /	
brnab sems dang /	
gnod sems dang /	
log par lta ba spangs te log par lta ba las slar log par gyur ba de /	
khyod kyi zho shas 'tsho ba rnams ljongs su 'khyam zhing dong bas mthong ngo //	
mthong @386a *//	
nas kyang de rnams 'di snyam du sems te /	
'di ni lus 'phags ma'i bu ma ga dha'i rgyal	
po ma skyes dgra'i 'bangs mngag gzhug pa go re	
long rang dbang med pa /	
dga' mgur byar med pa yin na /	
de skra dang kha spu bregs nas gos ngur smrig	
bgos te dad pa yang dag pa kho nas khyim	
nas khyim med par rab tu byung nas /	
de ji srid 'tsho'i bar du srog gcod pa spangs te /	
srog gcod pa las slar log /	
ma byin par len pa dang /	
mi tshangs par spyod pa dang /	
brdzun du smra ba dang /	
phra ma dang /	
tshig rtsub po dang /	
tshig khyal pa dang /	
brnab sems dang /	
gnod sems dang /	
log par lta ba spangs te /	
log par lta ba las slar log nas yang dag	
pa'i lta ba dang ldan gyis ma la bdag cag	
rgyal po'i spyan sngar dong la snyan du gsol lo	
zhes de rnams khyod kyi drung du 'ongs nas smras	
pa / lha mkhyen par mdzad du gsol /	
lha'i 'bangs mngag gzhug pa go re long rang dbang ma mchis pa /	
dga' mgur bgyir ma mchis pa zhig mchis pa de /	
skra dang kha spu bregs te gos ngur smrig bgos nas /	
dad pa yang dag pa kho nas khyim nas khyim med par rab tu byung nas /	
des ji srid 'tsho'i bar du srog gcod pa spangs te /	
srog gcod pa las slar log /	
ma byin par len pa dang /	
mi tshangs pa spyod pa dang /	
brdzun du smra ba dang /	
phra ma dang /	
tshig rtsub po dang /	
tshig khyal pa dang /	
@386b brnab sems dang /	
gnod sems dang /	
log par lta ba spangs te /	
log par lta ba las slar log nas yang dag	
pa'i lta ba dang ldan lags so zhes smra na	
/ rgyal po chen po de la ji snyam du sems /	
ci ga khyod kyis de skad smra ba la shes ldan dag deng la mi de khug cig dang /	
slar yang nga'i bran mngag gzhug pa go re long	
rang dbang med par 'gyur ro zhes smra bar 'gyur	
ram / btsun pa ma lags so //	
gzhan du na bdag de la lta ba'i slad du mchi ste /	
des sngon bdag la mngon du smra ba dang /	
phyag 'tshal ba dang /	
ldang pa dang /	
thal mo sbyar ba dang /	
'dud pa'i las gang lags pa bgyis lags pas /	
de nyid la bdag gis de dag bgyi zhing /	
ji srid 'tsho'i bar du de la 'di lta ste /	
chos gos dang /	
bsod snyoms dang /	
gnas mal dang /	
nad kyi rkyen sman gyi yo byad rnams kyis bstab par bgyi'o //	
rgyal po chen po de ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
de lta na bcom ldan 'das kyis yang dag par	
mthong ba'i dge sbyong gi tshul gyi 'bras bu bstan	
lags so // rgyal po chen po dper na /	
khyod kyi mul 'di na khyim bdag zhing pa skrun pa skyed pa /	
rgyal po po'i bang mdzod 'phel bar byed pa zhig yod pa des /	
khyod steng gi khang bzang gi gzhi la 'dug nas skyes pa med par rol mos rtse bar byed /	
dga' bar byed /	
dga' mgur spyod par byed pa @387a *//	
mthong ngo //	
mthong nas kyang 'di snyam du sems te /	
lus 'phags ma'i bu ma ga dha'i rgyal po ma skyes dgra 'di yang mi yin la /	
bdag kyang mi yin pa las /	
gzhan du na lus 'phags ma'i bu ma ga dha'i	
rgyal po ma skyes dgras sngon bsod nams dag byas	
shing bsags pa des na /	
da ltar steng gi khang bzang gi gzhir song nas /	
skyes pa med pa'i rol mos rtse bar byed /	
dga' bar byed /	
dga' mgur spyod par byed kyis /	
ma la bdag gis kyang dge ba cung zad yang	
dag par blangs te gnas par bya'o snyam zhing bdag	
gis dge ba'i chos ci zhig yang dag par blangs	
te / gnas par bya snyam pa las /	
ma la bdag skra dang kha spu bregs te gos	
ngur smrig bgos nas dad pa yang dag pa kho	
nas khyim nas khyim med par rab tu 'byung bar	
bya'o snyam nas / des de ltar thag bcad de	
skra dang kha spu bregs nas gos ngur smrig bgos	
te dad pa yang dag pa kho nas khyim nas	
khyim med par rab tu byung nas des ji srid	
'tsho'i bar du srog gcod pa spangs te /	
srog gcod pa las slar log /	
ma byin par len pa dang /	
mi tshangs par spyod pa dang /	
brdzun du smra ba dang /	
phra ma dang /	
tshig rtsub po dang /	
tshig khyal pa dang /	
brnab sems dang /	
gnod sems dang /	
log par lta ba spangs te /	
log par blta ba las slar log par gyur ba	
de khyod kyi zho shas 'tsho ba rnams ljongs su	
'khyam @387b zhing dong bas mthong ngo //	
mthong nas kyang de dag 'di snyam du sems te /	
'di ni lus 'phags ma'i bu ma ga dha'i rgyal	
po ma skyes dgra'i khyim bdag zhing pa skrun pa	
skyed pa rgyal po'i bang mdzod 'phel bar byed pa	
yin na / de skra dang kha spu bregs nas /	
gos ngur smrig bgos te /	
dad pa yang dag pa kho nas khyim nas khyim med par rab tu byung nas /	
de ji srid 'tsho'i bar du srog gcod pa spangs te /	
srog gcod pa las slar log /	
ma byin par len pa dang /	
mi tshangs par spyod pa dang /	
brdzun du smra ba dang /	
phra ma dang /	
tshig rtsub po dang /	
tshig khyal pa dang /	
brnab sems dang /	
gnod sems dang /	
log par lta ba spangs te /	
log par lta ba las slar log nas yang dag	
pa'i lta ba dang ldan gyis ma la bdag cag	
rgyal po'i spyan sngar dong la gsol lo //	
zhes de rnams khyod kyi drung du 'ongs nas smras pa /	
lha mkhyen par mdzad du gsol /	
lha'i khyim bdag zhing pa skrun pa skyed pa /	
rgyal po'i bang mdzod 'phel bar bgyid pa zhig mchis pa de skra dang kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu byung	
nas de ji srid 'tsho'i bar du srog gcod pa	
spangs te / srog gcod pa las slar log /	
ma byin par len pa dang /	
mi tshangs par spyod pa dang /	
brdzun du smra ba dang /	
phra ma dang /	
tshig rtsub po dang /	
tshig @388a *//	
khyal pa dang /	
brnab sems dang /	
gnod sems dang /	
log par lta ba spangs te /	
log par lta ba las slar log ste /	
yang dag pa'i lta ba dang ldan lags so zhes smra na /	
rgyal po chen po de ji snyam du sems /	
ji ga khyed kyis de skad smra ba la /	
shes ldan dag deng la mi de khug cig dang /	
slar yang nga'i zhing pa skrun pa skyed pa rgyal	
po'i bang mdzod 'phel bar 'gyur zhes smra bar 'gyur	
ram / btsun pa ma lags so //	
gzhan du na bdag de la blta ba'i slad du mchi ste /	
des sngon bdag la mngon du smra ba dang phyag	
'tshal ba dang ldang ba dang thal mo sbyar ba	
dang 'dud pa'i las gang dag lags pa bgyid lags	
pas de nyid la bdag gis de dag bgyi zhing	
ji srid 'tsho'i bar du de la 'di lta ste	
chos gos dang / bsod snyoms dang /	
gnas mal dang /	
nad kyi rkyen sman gyi yo byad rnams kyis bstab par bgyi'o //	
rgyal po chen po de ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
rgyal po chen po 'di la ston pa de bzhin	
gshegs pa dgra bcom pa yang dag par rdzogs pa'i	
sangs rgyas rig pa dang zhabs su ldan pa /	
bde bar gshegs pa 'jig @388b rten mkhyen pa /	
skyes bu 'dul ba'i kha lo sgyur ba /	
bla na med pa /	
lha dang mi rnams kyi ston pa sangs rgyas bcom ldan 'das 'jig rten du byung ste /	
des chos bshad pa ni thog mar dge ba /	
bar du dge ba /	
tha mar dge ba /	
don bzang po tshig 'bru bzang po /	
ma 'dres pa /	
yongs su rdzogs pa yongs su dag pa /	
rnam par byang ba /	
tshangs par spyod pa rab tu ston te /	
chos de khyim bdag gam /	
khyim bdag gi bus mnyan te /	
des chos de thos nas /	
gnas gsum po 'di lta ste /	
chags pa'i chos dang /	
zhe sdang gi chos dang /	
gti mug gi chos la ston pa'i rnam par dag pa tshol bar byed de /	
ci tshe dang ldan pa 'di la chags pa gang	
gis zil gyis non cing sems la khyab na mi	
shes bzhin kho nar shes so zhes smra /	
ma mthong bzhin kho nar mthong ngo zhes smra zhing /	
gzhan dag la yang dag de dag la yun ring por gnod pa dang /	
phan pa ma yin pa dang /	
sdug bsngal bar 'gyur pa de lta de ltar ston pa'i chags pa ma spangs pa dang /	
yongs su ma shes pa dang /	
ma bkag pa dang /	
ma bsal ba'i chags pa de yod dam /	
'on te tshe dang ldan pa 'di la chags pa gang gis zil gyis non cing /	
sems la khyab na mi shes bzhin kho nar shes so zhes smra /	
ma mthong bzhin kho nar mthong ngo smra zhing /	
gzhan dag la yang gang de dag la yun ring por gnod @389a *//	
pa dang /	
phan pa ma yin pa dang /	
sdug bsngal bar 'gyur ba de lta de ltar ston pa'i chags pa ma spangs pa dang /	
yongs su ma shes pa dang /	
ma bkag pa dang /	
ma bsal ba'i chags pa de med snyam na /	
de 'di snyam du sems te /	
tshe dang ldan pa 'di la chags pa gang gi zil gyis non cing sems la khyab na /	
mi shes bzhin kho nar shes so zhes smra /	
ma mthong bzhin kho nar mthong ngo zhes smra zhing	
gzhan dag la yang gang de dag la yun ring	
por gnod pa dang /	
phan pa ma yin pa dang /	
sdug bsngal bar 'gyur ba de lta de ltar ston pa'i chags pa ma spangs pa dang /	
yongs su ma shes pa dang /	
ma bkag pa dang /	
ma bsal ba'i chags pa med do //	
de'i ci'i phyir zhe na /	
ma chags pa'i lus kyi 'du byed dang /	
ngag gi 'du byed dang /	
yid kyi 'du byed gang dag yin pa de dag /	
tshe dang ldan pa 'di la yod la 'di chos gang mdor bsdus pa'am /	
rgyas par 'chad kyang rung /	
'di'i chos ni zhi ba /	
gya nom pa /	
zab pa zab par snang ba /	
mthong bar dka' ba /	
rtogs par dka' ba /	
brtag par bya ba ma yin pa /	
rtog ge'i spyod yul ma yin pa /	
zhib mo brtags pa'i mkhas pa dang /	
mdzangs pas rig pa bya ba yin na /	
de yang 'di ltar tshe dang ldan pa 'di gcig	
tu chags pas ni shes par sla ba ma yin	
@389b pas / tshe dang ldan pa 'di ma chags pa yin te /	
tshe dang ldan pa 'di ni chags pa ma yin no snyam mo //	
gang gi tshe 'di dang po chags pa'i chos la rnam par dag par mthong nas /	
de'i 'og tu gnyis pa zhe sdang gi chos dang /	
gsum pa gti mug gi chos tshol bar byed de /	
ci tshe dang ldan pa 'di la gti mug gang	
gis zil gyis non cing sems la khyab na mi	
shes bzhin kho nar shes so zhes smra /	
ma mthong bzhin kho nar mthong ngo zhes smra zhing	
gzhan dag la yang gang de dag la yun ring	
por gnod pa dang /	
phan pa ma yin pa dang /	
sdug bsngal bar 'gyur ba de lta de ltar ston pa'i gti mug ma spangs pa dang /	
yongs su ma shes pa dang /	
ma bkag pa dang /	
ma bsal ba'i gti mug de yod dam /	
'on te tshe dang ldan pa 'di la gti mug	
gang gis zil gyis non cing sems la khyab nas	
mi shes bzhin kho nar shes so zhes smra /	
ma mthong bzhin kho nar mthong ngo zhes smra zhing	
gzhan dag la yang gang de dag la yun ring	
por gnod pa dang /	
phan pa ma yin pa dang /	
sdug bsngal bar 'gyur ba de lta de ltar ston pa'i gti mug ma spangs pa dang /	
yongs su ma shes pa dang /	
ma bkag pa dang /	
ma bsal ba'i gti mug de med snyam na /	
de 'di snyam du sems te /	
tshe dang ldan pa 'di la gti mug gang gis zil gyis non cing sems la khyab na /	
mi shes bzhin kho nar shes so zhes @390a *//	
smra /	
ma mthong bzhin kho nar mthong ngo zhes smra zhing	
gzhan dag la yang gang de dag la yun ring	
por gnod pa dang /	
phan pa ma yin pa dang /	
sdug bsngal bar 'gyur ba de lta de ltar ston pa'i /	
gti mug ma spangs pa dang /	
yongs su ma shes pa dang /	
ma bkag pa dang /	
ma gsal ba'i gti mug de med do //	
de ci'i phyir zhe na /	
gti mug med pa'i lus kyi 'du byed dang /	
ngag gi 'du byed dang /	
yid kyi 'du byed gang dag yin pa de dag tshe dang ldan pa 'di la yod la /	
'di chos gang mdor bsdus pa'am /	
rgyas par 'chad kyang rung /	
'di'i chos ni zhi ba gya nom pa /	
zab pa zab par snang ba /	
mthong bar dka' ba /	
rtogs par dka' ba /	
brtag par bya ba ma yin pa /	
rtog ge'i spyod yul ma yin pa /	
zhib mor brtags pa'i mkhas pa dang /	
mdzangs pas rig par bya ba yin na /	
de yang 'di ltar tshe dang ldan pa 'di gcig	
tu gti mug pas ni shes par sla ba ma	
yin pas tshe dang ldan pa 'di ni gti mug	
pa ma yin te /	
tshe dang ldan pa 'di ni gti mug med pa yin no snyam mo //	
gang gi tshe 'di gsum pa gti mug gi chos la rnam par dag par mthong nas /	
de'i 'og tu 'di la rnam pa dang ldan pa'i dad pa skyed par byed do //	
dad pa skyes nas 'di ltar slob par byed de /	
khyim na gnas pa ni gnod pa can /	
rdul khrod na gnas pa yin la /	
rab @390b tu byung ba ni mngon par skabs yod pa yin te /	
khyim pa khyim na gnas pas ni ji srid 'tsho'i	
bar du gcig tu sal gyis dag par tshangs par	
spyod pa yongs su rdzogs pa /	
yongs su dag pa rnam par byang ba 'ba' shig	
po 'di la spyad par sla ba ma yin pas	
/ ma la bdag skra dang kha spu bregs te /	
gos ngur smrig bgos nas /	
dad pa yang dag pa kho nas khyim nas khyim med par rab tu 'byung bar bya'o snyam ste /	
des de ltar thag bcad nas nor gyi tshogs mang po'am /	
nyung du spangs te nye du'i 'khor mang po'am nyung du spangs nas skra dang /	
kha spu bregs te /	
gos ngur smrig bgos nas dad pa yang dag pa	
kho nas khyim nas khyim med par rab tu byung	
ngo // de de bzhin du rab tu byung nas	
de tshul khrims dang ldan pa la gnas pa yin	
ngo // / so sor thar pa'i sdom pas bsdams pa yin /	
spyod pa dang /	
spyod yul phun sum tshogs pa yin /	
tha na kha na ma tho ba phra mo la yang 'jigs par lta ba yin /	
bslab pa'i gzhi rnams blangs te slob pa yin no //	
de srog gcod pa spangs nas /	
srog gcod pa las slar log pa yin te /	
chad pa spangs pa yin /	
mtshon cha spangs pa yin /	
'dzem pa dang /	
snying rjer ldan pa yin /	
sems can srog chags su gyur pa thams cad la	
chung du na srog chags grog spur yan chad srog	
gcod pa las slar log pa yin no //	
de ma byin par len pa spangs @391a *//	
nas ma byin par len pa las slar log pa yin te /	
byin pa len pa yin /	
byin pa la dga' ba yin /	
byin pa lhug par btang ba la dga' ba yin te /	
rkun ma ma yin /	
brkam chags ma yin /	
gtsang ma yin /	
dag pa yin /	
bdag nyid kha nas ma thob pa med par srung	
zhing ma byin par len pa las slar log pa	
yin no // de mi tshangs par spyod pa spangs nas /	
mi tshangs par spyod pa las slar log pa yin te /	
tshangs par spyod pa yin /	
spyod pa ngan pa spangs pas dag pa yin /	
gtsang ba yin /	
dri nga ba med pa yin /	
'khrig pa dang bral ba yin /	
smad rim gyi chos dang bral ba yin /	
mi tshangs par spyod pa las slar log pa yin no //	
de brdzun du smra ba spangs nas /	
brdzun du smra ba las slar log pa yin te /	
bden par smra ba yin /	
bden par smra ba la dga' ba yin /	
mnyan par 'os pa yin /	
yid ches pa yin /	
brtan pa yin /	
'jig rten la mi slu ba yin te /	
brdzun du smra ba las slar log pa yin no //	
de phra ma'i tshig spangs nas phra ma las slar log pa yin te /	
de tshu bi dag las thos te /	
de dag dbye ba'i phyir pha bi dag la smra ba ma yin /	
pha bi dag las thos te de dag dbye ba'i phyir tshu bi dag la smra ba ma yin /	
bye ba rnams sdums @391b byed pa yin no /	
mthun pa rnams la gzengs bstod pa yin /	
mthun pa la dga' ba yin /	
mthun pa la mgu ba yin /	
mthun par byed pa'i tshig smra ba yin te /	
phra ma las slar log pa yin no //	
de tshig rtsub po spangs nas /	
tshig rtsub po las slar log pa yin te /	
de gang yang tshig gdug pa dang /	
rtsub pa dang /	
pha rol la mi snyan pa dang /	
pha rol spa 'gong bar byed pa dang /	
skye bo mang po'i yid la mi 'thad pa dang /	
skye bo mang po'i snying du mi sdug pa dang /	
skye bo mang po mi dga' ba dang /	
skye bo mang po'i yid du mi 'ong ba dang /	
mnyam par gzhag pa ma yin pa dang /	
mnyam par 'jog par 'gyur ba ma yin pa de	
lta bu'i tshig spangs nas gang yang mi tshugs pa	
dang / rnar snyan pa dang /	
snying la 'bab pa dang /	
dga' bar byed pa dang /	
grong khyer pa dang /	
snyan cing 'jebs pa dang /	
rnam par gsal ba dang /	
rnam par rig par byed pa dang /	
mnyan par 'os pa dang /	
mi rten pa dang /	
'gal ba ma yin pa dang /	
thub pa med pa dang /	
skye bo mang po la sdug pa dang /	
skye bo mang po mgu ba dang /	
skye bo mang po dga' ba dang /	
skye bo mang po'i yid du 'ong ba dang /	
mnyam par bzhag pa dang /	
mnyam par 'jog par 'gyur ba de lta bu'i tshig smra bas /	
tshig rtsub po las slar log pa yin no //	
de tshig kyal pa spangs nas tshig kyal pa las slar @392a *//	
log pa yin te /	
de dus su smra ba yin /	
yang dag par smra ba yin /	
de kho na nyid smra ba yin /	
don smra ba yin /	
chos smra ba yin /	
rtogs pa smra ba yin /	
khong du chud par byed pa'i tshig smra ba yin te /	
dus su dang 'dren ma ma yin pa dang /	
gleng gzhi dang bcas pa dang /	
dan rtags dang bcas pa dang /	
chos dang don dang ldan pa yin te /	
tshig kyal pa las slar log pa yin no //	
de nyo tshong spangs nas /	
nyo tshong las slar log pa yin te /	
de gzhal blugs la g-yo byed pa dang /	
srang la g-yo byed pa dang /	
tshad la g-yo byed pa spangs nas gzhal blugs la g-yo byed pa dang /	
srang la g-yo byed pa dang /	
tshad la g-yo byed pa las slar log pa yin no //	
de gsug len pa dang /	
'drid pa dang /	
bsdigs nas rang gir byed pa spangs nas gsug len pa dang /	
'drid pa dang /	
bsdigs nas rang gir byed pa las slar log pa yin no //	
de bsad pa dang /	
bcing ba dang /	
bcad pa dang /	
dbugs pa dang /	
brdeg pa'i bsam pa spangs nas /	
gson pa dang /	
'ching ba dang /	
gcod pa dang /	
'bigs pa dang /	
brdeg pa nyams su myong bar byed pa las slar log pa yin no //	
de 'od dang bud med dang lhan cig nyal ba	
spangs nas 'od dang bud med dang lhan cig nyal	
ba las slar log pa yin no //	
de zhing gi gzhi @392b dang /	
khyim gyi gzhi dang /	
tshong khang gi gzhi len pa spangs nas /	
zhing gi gzhi dang /	
khyim gyi gzhi dang /	
tshong khang gi gzhi len pa las slar log pa yin no //	
de glang po che dang /	
rta dang /	
ba lang dang /	
lug dang /	
bya gag dang /	
phag len pa spangs nas /	
glang po che dang /	
rta dang /	
ba lang dang /	
lug dang /	
bya gag dang /	
phag len pa las slar log pa yin no //	
de bran pho dang /	
bran mo dang /	
las byed pa dang /	
zho shas 'tsho ba len pa spangs nas /	
bran pho dang /	
bran mo dang /	
las byed pa dang /	
zho shas 'tsho ba len pa las slar log pa yin no //	
de bud med dang /	
skyes pa dang /	
khye'u dang /	
bu mo len pa spangs nas /	
bud med dang /	
skyes pa dang /	
khye'u dang /	
bu mo len pa las slar log pa yin no //	
de gser dang /	
dngul len pa spangs nas /	
gser dang /	
dngul len pa las slar log pa yin no //	
de 'bru rjen pa len pa spangs nas /	
'bru rjen pa len pa las slar log pa yin no //	
de gcig pa yin te /	
nub mo'i spangs shing dus ma yin pa'i kha zas spangs pa yin /	
dus su rgyu zhing dus su spyod pas sbyor ba la brtson pa yin te /	
de lus 'tsho ba tsam gyi chos gos kyis chog shes shing tshod zin pa yin /	
bsod snyoms lto 'grangs kyis chog shes shing /	
tshod zin pa yin no //	
de lus 'tsho ba tsam gyi chos gos kyis chog shes shing tshod zin /	
bsod snyoms lto 'grangs @393a *//	
kyis chog shes shing tshod zin pas gang dang gang du 'gro ba na lhung bzed dang bcas /	
chos gos dang bcas pas 'gro'o //	
dper na 'dab chags bya gang dang gang du lding	
ba der 'dab ma dang chas gshog pa dang chas	
te lding ba de bzhin du /	
de lus 'tsho ba tsam gyi chos gos kyis chog shes shing tshod zin /	
bsod snyoms lto 'grangs kyis chog shes shing tshod zin pas gang dang gang du 'gro ba na /	
lhung bzed dang bcas chos gos dang bcas pas 'gro'o ////	
'dul ba gzhi /	
bam po brgya bdun pa /	
rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas sa bon gyi tshogs dang /	
'byung po'i tshogs sna tshogs rtsom pa la sbyor bar brtson pas gnas pa 'di lta ste /	
rtsa ba'i sa bon dang /	
sdong bu'i sa bon dang /	
thor to'i sa bon dang /	
'gas pa'i sa bon dang /	
lnga pa sa bon gyi sa bon nyid de /	
dge sbyong gi sa bon gyi tshogs dang /	
'byung po'i tshogs sna tshogs rtsom pa la sbyor bar	
brtson pa de lta bu las slar log pa yin	
no // rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
gsog 'jog sna tshogs rtsom pa la sbyor bar brtson pas gnas pa 'di lta ste /	
zas kyi gsog 'jog dang /	
skom gyi gsog 'jog dang /	
gos kyi gsog 'jog dang /	
dri'i gsog 'jog dang /	
@393b me tog phreng gi gsog 'jog dang /	
lo ma'i gsog 'jog dang /	
me tog gi gsog 'jog dang /	
'bras bu'i gsog 'jog ste /	
dge sbyong gi gsog 'jog sna tshogs rtsom pa la	
sbyor bar brtson pa de lta bu las slar log	
pa yin no // rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas gnas mal mthon po dang /	
gnas mal chen po sna tshogs rtsom pa la sbyor	
bar brtson pas gnas par byed pa 'di lta ste	
/ stan dang /	
khri dang /	
khri snam bu can dang /	
ras kyi snam bu can dang /	
be'u ras kyis g-yogs pa dang /	
ras yug chen gyis g-yogs pa dang /	
ras khra bos g-yogs pa dang /	
pa le la'i ras kyis g-yogs pa dang /	
glang po che'i 'thab stan dang /	
rta'i 'thab stan dang /	
ngos gcig bal las byas pa dang /	
ngos gnyis ka bal las byas pa dang /	
stod bal las byas pa dang /	
rgyab bal las byas pa dang /	
ka ling ka'i gos kyis steng g-yogs pa dang /	
steng g-yogs dang bcas pa'i gos dang /	
phyogs gnyis su sngas dmar po bcug pa ste /	
dge sbyong ni gnas mal mthon po dang /	
gnas mal chen po rtsom pa la sbyor bar brtson	
pa de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas cha ba dang /	
gzhag pa sna tshogs rtsom pa la sbyor bar brtson par gnas pa 'di lta ste /	
gnye ba dang /	
bkru ba dang /	
dril phyi dang /	
me tog @394a *//	
gi phreng ba dang /	
dri dang /	
byug pa dang /	
kha dog 'chang ba dang /	
sen mo'i kha dog sgyur ba dang /	
so byi dor byed pa dang /	
khar phye ma 'debs pa dang /	
gdong gi byi dor dang /	
gdong me long la lta ba dang /	
gtsug phud 'ching ba dang /	
gdugs kyi rtsa ba spu bu can dang /	
ral gri dang rnga yab nor bu'i yu ba can dang /	
mchil lham khra bo dang /	
gos sar ba dang /	
ras sar pa kha tshar can 'chang ba'i rang bzhin dag ste /	
dge sbyong ni gzhag pa dang /	
cha ba sna tshogs rtsom pa la sbyor bar brtson	
pa de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
ltad mo sna tshogs rtsom pa la sbyor bar brtson pas gnas pa 'di lta ste /	
glang po ches 'gyed pa dang /	
rtas 'gyed pa dang /	
shing rtas 'gyed pa dang /	
dpung bu chung gis 'gyed pa dang /	
dbyug pas 'gyed pa dang /	
khu tshur gyis 'gyed pa dang /	
khyu mchog gis 'gyed pa dang /	
ma hes 'gyed pa dang /	
ra 'gyed pa dang /	
lug 'gyed pa dang /	
bya gag 'thab pa dang /	
mchil pa 'thab pa dang /	
'ur pa 'thab pa dang /	
bya gag dang /	
mchil pa dang /	
'ur bar 'thab pa dang /	
bud med 'thab pa dang /	
skyes pa 'thab pa dang /	
gzhon nu 'thab pa dang /	
gzhon nu ma 'thab pa dang /	
shing 'dzeg pa dang /	
bro gar gyi tshogs dang /	
phrag pa nas 'gong ba dang /	
rgyal mtshan gyi rtse mo @394b dang /	
dpung gi tshogs dang /	
g-yul bshams pa dang /	
dmag gi tshogs la lta ba dang /	
'dun phal chen po la lta bar 'dod pa ste /	
dge sbyong ni ltad mo sna tshogs rtsom pa la	
sbyor bar brtson pa de lta bu las slar log	
pa yin no // rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
sgra sna tshogs nyan pa rtsom pa la sbyor bar brtson pas gnas pa 'di lta ste /	
glang po che'i skad dang /	
rta'i skad dang /	
shing rta'i sgra dang /	
dpung bu chung gi sgra dang /	
rnga pa ta ha'i sgra dang /	
dung gi sgra dang /	
rnga bo che'i sgra dang /	
rol mo'i tshogs pa'i sgra dang /	
gar mkhan gyi sgra dang /	
glu'i sgra dang /	
smra ba'i sgra dang /	
se gol gyi sgra dang /	
thal mo'i sgra dang /	
bum pa'i sgra dang /	
rang bzo dang /	
snyan dngags dang /	
tshig dang yi ge sna tshogs dang /	
'jig rten rgyang pan dang ldan pa dang /	
grags pa'i gtam nyan 'dod pa dag ste /	
dge sbyong ni sgra sna tshogs nyan par rtsom pa	
la sbyor bar brtson pa de lta bu las slar	
log pa yin no //	
rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
aug shud dang /	
khras dang /	
rgyan po rtsom pa la sbyor bar brtson par gnas pa 'di lta ste /	
mig brgyad pa dang /	
mig bcu pa dang /	
na ya'i mig dang /	
phyogs phyogs nas 'gyed pa dang /	
bum pas rtse ba dang /	
tsa le dang /	
su kha le dang /	
beg gis @395a *//	
rtse ba dang /	
gul tsa ba dang /	
thur ma dang /	
lag rgyan dang /	
skugs ji lta bar 'gyed pa ste /	
dge sbyong ni aug shud dang /	
khras dang /	
rgyan po rtsom pa la sbyor ba de lta bu las slar log pa yin no //	
rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
gtam sna tshogs rtsom pa la sbyor bar brtson pas gnas pa 'di lta ste /	
rgyal po'i gtam dang /	
chom rkun gyi gtam dang /	
dmag gi gtam dang /	
zas kyi gtam dang /	
skom gyi gtam dang /	
gos kyi gtam dang /	
tshong dus kyi gtam dang /	
smad 'tshong gi gtam dang /	
las ngan pa brjod pa'i gtam dang /	
rgya mtsho chen po brjod pa'i gtam dang /	
'jig rten brjod pa'i gtam dang /	
ljongs dang /	
sna chen po la gtogs pa brjod pa'i gtam ste /	
dge sbyong ni gtam sna tshogs rtsom pa la sbyor	
ba de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
rtsod pa'i gtam rtsom pa la sbyor bar brtson pas gnas pa 'di lta ste /	
ji ltar kho bos chos 'dul ba 'di kun shes	
pa de bzhin du khyod kyis kyang chos 'dul ba	
'di kun shes mod kyi nga'i ni rigs pa dang	
ldan la / khyod kyi ni rigs pa dang mi ldan no //	
nga'i ni 'brel la khyod kyi ni mi 'brel to //	
sngar smra bar bya @395b ba ni phyis smras /	
phyis smra bar bya ba ni sngar smras la /	
khyod kyis ha cang myur bar smras pas mi gsal lo //	
brtsad pas mjug brtul gyis khyod kyis brtsad pa'i don	
du smras pa'i tshig de thong zhig tshar bcad zin	
to // gal te spogs nus na dris dang /	
smros shig ces bya ba ste /	
dge sbyong ni rtsod pa sna tshogs rtsom pa la	
sbyor ba de lta bu las slar log pa yin	
no // rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
pho nyar 'gro ba dang /	
gtong ba log pa'i 'tsho bas 'tsho bar byed pa 'di lta ste /	
de dag rgyal po'i 'am /	
blon po chen po rnams kyi'am /	
bram ze rnams kyi'am /	
grong mi rnams kyi'am /	
yul mi rnams kyi'am /	
nor can rnams kyi'am /	
tshong dpon rnams kyi'am /	
ded dpon rnams kyi pho nya tshu bi nas khrid de pha bir sna 'dren par byed pa dang /	
pha bi nas pho nya khrid de tshu bir sna 'dren par byed pa ste /	
dge sbyong ni pho nyar 'gro ba dang /	
gtong ba log pa'i 'tsho ba de lta bu las slar log pa yin no //	
rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
tshul 'chos pa dang /	
kha gsag dang /	
gzhog slong dang /	
thob kyis 'jal ba dang /	
rnyed pas rnyed pa sgrub par byed de /	
dge sbyong ni tshul 'chos pa dang /	
kha gsag dang /	
gzhog slong dang /	
thob kyis 'jal ba dang /	
rnyed pas rnyed pa sgrub pa de lta bu las slar log pa yin no //	
rgyal po chen po 'di ltar yang @396a *//	
dge sbyong ngam /	
bram ze kha cig dad pas byin pa dag spyad nas /	
yon po'i dpyad kyis log pa'i 'tsho bas 'tsho bar byed pa 'di lta ste /	
gnam grum pa dang /	
rma mtshan dang /	
rmi lam gyi mtshan ma dang /	
mes tshig pa dang /	
chus reg pa dang /	
byi bas zos pa dang /	
'bebs pa dang /	
skad 'byin pa dang /	
'byung po thams cad kyi skad dang /	
lus kyi dpyad dang /	
khyim sa'i dpyad dang /	
ne tso'i dpyad dang /	
bya'i dpyad dang /	
kha cig mthe bo'i dpyad la sbyor ba ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// rgyal po chen po 'di ltar yang dge sbyong	
ngam bram ze kha cig dad pas byin pa dag	
// spyad nas / yon po'i dpyad kyis log pa'i 'tsho bas 'tsho bar byed pa 'di lta ste /	
rgyu skar rnams la rab tu sbyor ba dang /	
yud tsam dang ldan pa dang /	
ro brtag pa dang /	
sngags kyi las dang /	
zhi ba'i las dang /	
'byung po'i las dang /	
rgyas pa'i las dang /	
dbang du bya ba'i las dang /	
yi ge 'dri ba'i las dang /	
bsang gtor ba'i las dang /	
grangs dang /	
kha cig me long gi dpyad la sbyor ba ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
yon po'i dpyad kyis log pa'i 'tsho bas @396b 'tsho bar byed pa 'di lta ste /	
lus kyi dpyad dang /	
rtsa ba'i sman dang /	
mig sman dang /	
mig sman sbyin pa dang /	
snum bag gi ro sbyin pa dang /	
sman sbyin pa dang /	
bud med kyi dpyad dang /	
skyes pa'i dpyad dang /	
gzhon nu'i dpyad dang /	
gzhon nu ma'i dpyad dang /	
sman la sbyor bar byed pa ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
yon po'i dpyad kyi log pa'i 'tsho bas 'tsho bar byed pa 'di lta ste /	
nor bu'i mtshan nyid dang /	
dbyug pa'i mtshan nyid dang /	
ral gri'i mtshan nyid dang /	
mda'i mtshan nyid dang /	
glang po che'i mtshan nyid dang /	
rta'i mtshan nyid dang /	
mtshon cha'i mtshan nyid dang /	
ma he'i mtshan nyid dang /	
khyu mchog gi mtshan nyid dang /	
ra'i mtshan nyid dang /	
lug gi mtshan nyid dang /	
bya gag gi mtshan nyid dang /	
mchil ba'i mtshan nyid dang /	
'ur ba'i mtshan nyid dang /	
bud med kyi mtshan nyid dang /	
skyes pa'i mtshan nyid dang /	
gzhon nu'i mtshan nyid dang /	
gzhon nu ma'i mtshan nyid dang /	
tshe thung ba'i rtags dang /	
tshe ring ba'i rtags pa dang /	
skal pa chung ba'i rtags dang /	
skal pa che ba'i rtags dang /	
bsod nams chung ba'i rtags dang /	
bsod nams che ba'i rtags dang /	
mthu chung ba'i rtags dang /	
mthu che ba'i rtags dang /	
jo bo'i mtshan nyid dang /	
bran gyi mtshan nyid dag @397a *//	
ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
yon po'i dpyad kyi log pa'i 'tsho bas 'tsho bar byed pa 'di lta ste /	
sman mas cig car gtong ba dang /	
sbrengs te gtong ba dang /	
skyug pa dang /	
'khru ba dang /	
snar blugs pa dang /	
du ba rngub pa dang /	
dugs kyi las dang /	
bad kan gyi dpyad dang /	
pho ba'i dpyad dang /	
sme ba'i dpyad dang /	
phol mig gi dpyad dang /	
ri dvags 'khyil ba dang /	
bya rog 'khyil ba dang /	
mkhur ba 'gul ba dang /	
lce sos chod pa dang /	
ro langs dang /	
ro langs phyed kyi sbyor ba ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag la spyad nas /	
yon po'i dpyad kyi log pa'i 'tsho bas 'tsho bar byed pa 'di lta ste /	
dgug pa dang /	
kun tu dgug pa dang /	
rnam par dgug pa dang /	
kun tu rmongs pa dang /	
rnam par rmongs pa dang /	
rnam par 'thor ba dang /	
rnam par 'joms pa'i chos dang /	
bde bar byed pa dang /	
sdug bsngal bar byed pa dang /	
bu chags par byed pa dang /	
til gyi sbyin sreg dang /	
'bras kyi sbyin sreg dang /	
nor gyi sbyin sreg dang /	
'bru'i sbyin sreg dang /	
mon sran sde'u yi @397b sbyin sreg dang /	
mon sran na gu'i sbyin sreg dang /	
rdzas kyi sbyin sreg dang /	
sreg blugs kyi sbyin sreg dang /	
nyi ma la bkur sti byed pa dang /	
rgyu skar la bkur sti byed pa dang /	
lha la bkur sti byed pa dang /	
kha cig dmag mang po 'dren pa ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
yon po'i dpyad kyi log pa'i 'tsho bas 'tsho bar byed pa 'di lta ste /	
'jig par 'gyur ba dang /	
zhi bar 'gyur ba dang /	
lo nyes par 'gyur ba dang /	
lo legs par 'gyur ba dang /	
char mi 'bab par 'gyur ba dang /	
char legs par 'bab par 'gyur ba dang /	
yams kyi nad 'byung bar 'gyur ba dang /	
yams kyi nad 'byung bar mi 'gyur ro zhes bya ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
yon po'i dpyad kyi log pa'i 'tsho bas 'tsho bar byed pa 'di lta ste /	
zun rnams kyi rgyal po rgyal bar 'gyur zhing /	
phyi rol pa rnams kyi rgyal po pham par 'gyur ba dang /	
phyi rol pa rnams kyi rgyal po rgyal bar 'gyur zhing /	
zun rnams kyi rgyal po pham par 'gyur ba dang /	
zun rnams kyi rgyal po g-yul du 'jug par 'gyur zhing /	
phyi rol pa rnams kyi rgyal po 'byung bar 'gyur ba @398a *//	
dang /	
phyi rol pa rnams kyi rgyal po g-yul du 'jug par 'gyur zhing /	
zun rnams kyi rgyal po 'byung bar 'gyur ro zhes bya ba ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
yon po'i dpyad kyi log pa'i 'tsho bas 'tsho bar byed pa 'di lta ste /	
nyi ma dang zla ba dag lam du 'gro na 'di ltar 'gyur ro //	
nyi ma dang zla ba dag lam gol bar 'gro na 'di ltar 'gyur ro //	
nyi ma gzas zin pa dang /	
zla ba gzas zin pa dang /	
skar mda' ltung ba dang /	
phyogs dmar por gyur pa dang /	
bar snang las sgra 'byung ba dang /	
lam gol bar nyi ma gzas zin pa dang /	
zla ba gzas zin pa dang /	
skar mda' ltung ba dang /	
phyogs dmar por gyur pa dang /	
bar snang las sgra 'byung ba dang /	
nyi ma dang zla ba 'di gnyis 'di ltar rdzu 'phrul che zhing /	
'di ltar mthu che ba 'char ba dang /	
nub pa dang /	
bsgribs pa dang /	
ma bsgribs pa dang /	
'di lta ste /	
lam dang lam gol ba'i gnas dag mi mngon na 'di ltar 'gyur ro zhes bya ba ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// rgyal po chen po 'di ltar yang dge sbyong ngam /	
bram ze kha cig dad pas byin pa dag spyad nas /	
yon po'i dpyad kyi log pa'i @398b 'tsho bas 'tsho bar byed pa 'di lta ste /	
nyi ma dang /	
zla ba dag lam du 'gro na /	
'bras bu 'di lta bur 'gyur ba dang /	
nyi ma dang zla ba dag lam gol bar 'gro na /	
'bras bu 'di lta bur 'gyur ba dang /	
lam du nyi ma gzas zin pa dang /	
zla ba gzas zin pa dang /	
skar mda' ltung ba dang /	
phyogs dmar por gyur ba dang /	
bar snang las sgra byung na /	
'bras bu 'di lta bur 'gyur ba dang /	
lam gol bar nyi ma gzas zin pa dang /	
zla ba gzas zin pa dang /	
skar mda' ltung ba dang /	
phyogs dmar por gyur pa dang /	
bar snang las sgra byung na /	
'bras bu 'di lta bur 'gyur ba dang /	
nyi ma dang zla ba 'di gnyis 'di ltar rdzu 'phrul che zhing mthu che ba 'char ba dang /	
nub pa dang /	
bsgribs pa dang /	
ma bsgribs pa dang /	
'di lta ste /	
lam dang lam gol bar mngon na 'bras bu 'di lta bur 'gyur bar ston pa ste /	
dge sbyong ni yon po'i dpyad kyi log pa'i 'tsho	
ba de lta bu las slar log pa yin no	
// de 'phags pa'i tshul khrims kyi phung po de dang ldan pas /	
nang gi bde ba kha na ma tho ba med pa nyams su myong bar byed cing /	
de dbang po rnams kyi sgo bsdams pa dang /	
kun tu bsrungs pa'i dran pa dang /	
'grus skyong gi dran pa dang /	
yid dran pas bsrungs pas gnas skabs mnyam par spyod pa yin te /	
de mig gis gzugs rnams mthong na yid bde bar mi 'gyur /	
yid mi bde bar mi 'gyur /	
mtshan mar mi 'dzin /	
mngon rtags su mi 'dzin no //	
gzhi gang gi phyir zhe na /	
mig gi dbang po'i sdom @399a *//	
pas ma bsdams par gnas pa ni 'jig rten na brnab sems dang /	
yid mi bde ba dag 'byung bas sdig pa mi	
dge ba'i chos rnams sems kyi rjes su 'brang bar	
'gyur ro // de rnams bsdams pa'i phyir bsgrub cing	
srung bar mig gi dbang pos mig gi dbang po	
sdom par byed do //	
rna bas sgra dang /	
snas dri dang /	
lces ro dang /	
lus kyis reg bya dang /	
yid kyis chos rnams shes nas yid bde bar mi 'gyur /	
yid mi bde bar mi 'gyur /	
mtshan mar mi 'dzin /	
mngon rtags su mi 'dzin /	
gzhi gang gi phyir zhe na /	
yid kyi dbang po'i sdom pas ma bsdams par gnas pa ni /	
'jig rten la brnab sems dang /	
yid mi bde ba dag 'byung bas /	
sdig pa mi dge ba'i chos rnams sems kyi rjes su 'brang bar 'gyur ro //	
de rnams bsdams pa'i phyir bsgrub cing srung bar yid	
kyi dbang pos yid kyi dbang po sdom par byed	
do // de 'phags pa'i tshul khrims kyi phung po	
de dang dbang po'i sgo bsdams pa de dang ldan	
pas nang gi bde ba gnod pa med pa nyams	
do // su myong zhing / de 'gro ba dang	
ldog pa la shes bzhin du gnas pa yin no	
do // su myong zhing / // de lta ba dang /	
rnam par lta ba dang /	
bskum pa dang /	
brkyang ba dang /	
snam sbyar dang /	
chos gos dang /	
lhung bzed len pa dang /	
'gro ba dang /	
'greng ba dang /	
'dug pa dang /	
nyal ba dang /	
mi nyal ba dang /	
smra ba dang /	
mi smra ba dang /	
gnyid kyis dub pa sel ba la yang @399b shes bzhin du gnas pa yin no //	
de 'phags pa'i tshul khrims kyi phung po de dang ldan zhing dbang po'i sgo bsdams pa dang /	
dran pa dang /	
shes bzhin mchog de dang ldan pas nang gi bde	
ba kha na ma tho ba med pa nyams su	
myong ba yin no //	
de 'phags pa'i tshul khrims kyi phung po de dang ldan zhing dbang po'i sgo bsdams pa de dang /	
dran pa dang /	
shes bzhin mchog de dang ldan pas /	
gnas mal dben pa dgon pa dang /	
shing drung dang /	
khang stong dag tu gnas pa yin te /	
de dgon par son kyang rung /	
shing drung du son kyang rung /	
khang stong du son kyang rung /	
'dug ste skyil mo krung bcas shing lus drang po bsrang nas dran pa mngon du bzhag ste /	
de 'jig rten la brnab sems spangs te /	
brnab sems dang bral ba'i sems kyis lan mang du	
gnas shing brnab sems yongs su sbyong ba yin no	
// 'jig rten la gnod sems dang /	
rmugs pa dang /	
gnyid dang /	
rgod pa dang /	
'gyod pa dang /	
the tshom spangs te yid gnyis las rgal ba yin /	
the tshom dang som nyi las rgal ba yin zhing /	
dge ba'i chos rnams la the tshom yongs su sbyong ba yin no //	
rgyal po chen po dper na mi zhig gi skyin po zhig blangs nas /	
zhing blas kyi mtha' rnams la brtson par byas te /	
de'i las kyi mtha' de rnams chud ma zos shing grub nas /	
des de las bu lon de yang gzhal la de	
la chung ma gso ba chog tsam zhig kyang bdog	
nas de 'di snyam du @400a *//	
sems te /	
bdag gis skyin po blangs nas las kyi mtha' rnams la brtson par byas te /	
bdag gis las kyi mtha' de rnams chud ma zos shing grub nas /	
bdag gis de la bu lon de yang gzhal /	
bdag la chung ma gso ba chog tsam zhig kyang bdog go snyam ste /	
de gzhi des bde bar gyur pa dang /	
yid bde bar gyur pa dang /	
dper na mi na ba nad tshabs che ba sdug bsngal ba zhig yod la /	
de zas zos pa ni lus la 'jur mi btub /	
skom 'thungs pa ni khong du gnod par gyur pa las /	
de dus gzhan zhig na nad med cing mthu dang ldan par gyur nas de 'di snyam sems te /	
bdag sngon na ba nad tshabs che ba sdug bsngal bar gyur ba na /	
bdag gis kha zas zos pa ni lus la 'jur mi btub /	
skom 'thungs pa ni khong du gnod par gyur pa las /	
de ni bdag nad med cing mthu dang ldan pas bde ste /	
bdag gis zas zos pa ni lus la 'jur btub /	
skom 'thungs pa ni khong du gnod par ma gyur to snyam ste /	
gzhi des dga' ba dang /	
rab tu dga' bar gyur pa dang /	
dper na mi zhig bran du gyur te /	
mngag gzhug pa go re long lto khol rang dbang med par gyur pa las /	
de dus gzhan zhig na bran mi byed par gyur te /	
mngag gzhug pa mi byed /	
go re long mi byed /	
lto khol mi byed de rang dbang yod nas de 'di snyam du sems te /	
bdag sngon @400b bran du gyur pa na /	
mngag gzhug pa dang /	
go re long dang /	
lto khol dang /	
rang dbang med pa las /	
da ni bdag bran mi byed pas /	
mngag gzhug mi byed /	
go re long mi byed /	
lto khol mi byed de rang dbang yod do snyam nas /	
de gzhi des bde bar gyur /	
yid bde bar gyur pa dang /	
dper na mi zhig btson du bzung ste /	
phying ka log tu dam du bcings pa las /	
de de las nor gzhal ba med par bde bar legs par thar bar gyur pa dang /	
de 'di snyam du sems te /	
bdag sngon btson du bzung nas phying ka log tu dam du bcings par gyur pa las /	
da ni de las nor gzhal mi dgos par bde bar legs par thar to snyam nas /	
de gzhi des bde bar gyur /	
yid bde bar gyur pa dang /	
dper na mi zhig skrag par gyur pa las bde ba dang /	
lo nyes pa las lo legs par gyur nas /	
de 'di snyam du sems te /	
bdag skrag pa las bde bar gyur cing /	
lo nyes pa las lo legs par gyur to snyam ste /	
de gzhi des bde bar gyur /	
yid bde bar gyur pa de bzhin du /	
rgyal po chen po des bdag nyid kyi sgrib pa	
lnga po 'di dag skyin po ji lta ba dang	
/ nad ji lta ba dang /	
bran ji lta ba dang /	
btson ji lta ba dang /	
'jigs pa ji lta ba bzhin du spangs pa yang dag par rjes su mthong ngo //	
de sgrib pa lnga po sems nye ba'i nyon mongs par byed pa /	
shes rab nyam chung bar byed pa /	
mi mthun pa'i phyogs da da [?] mthun pa /	
mya ngan @401a *//	
las 'da' bar mi 'gyur ba dag spangs nas /	
de 'dod pa rnams las dben /	
sdig pa mi dge ba'i chos rnams las dben /	
rtog pa dang bcas dpyod pa dang bcas dben pa las skyes pa'i dga' ba dang /	
bde ba can bsam gtan dang po rdzogs par byas nas gnas so //	
des lus de nyid dben pa las skyes pa'i dga' ba dang bde bas mngon du rlan par byed /	
yongs su rlan par byed /	
yongs su tshim par byed /	
yongs su khyab par byed de /	
de'i lus thams cad la 'di lta ste /	
dben pa las skyes pa'i dga' ba dang /	
bde bas ma khyab pa'am /	
khyab par ma gyur pa cung zad kyang med do //	
dper na khrus mkhan nam /	
khrus mkhan gyi slob ma mkhas pa zhig kham phor ram /	
gzhong bu'am /	
nya phyis kyi nang du 'dag chal gyi phye ma zhib mo blugs te chus btab ste bangs na /	
'dag chal gyi gong bu de gsher dang ldan /	
gsher gyis zhen te /	
gsher gyis phyi nang khyab pas 'bo bar mi 'gyur /	
'dzag par mi 'gyur ba de bzhin du des lus	
de nyid dben pa las skyes pa'i dga' ba dang	
/ bde bas mngon du rlan par byed /	
yongs su rlan par byed /	
yongs su tshim par byed /	
yongs su khyab par byed de /	
de'i lus thams cad la 'di lta ste /	
dpen pa las skyes pa'i dga' ba dang /	
bde bas ma khyab pa'am /	
khyab par @401b ma gyur pa cung zad kyang med do //	
rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
de lta lags na /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
de rtog pa dang dpyod pa dang bral zhing nang yongs su dang ste /	
sems kyi rgyud gcig tu gyur pas /	
rtog pa med pa dpyod pa med pa /	
ting nge 'dzin las skyes pa'i dga' ba dang /	
bde ba can bsam gtan gnyis pa rdzogs par byas nas gnas shing /	
des lus de nyid ting nge 'dzin las skyes pa dga' ba dang /	
bde bas mngon du rlan par byed /	
yongs su rlan par byed /	
yongs su tshim par byed /	
yongs su khyab par byed de /	
de'i lus thams cad la 'di lta ste /	
ting nge 'dzin las skyes pa'i dga' ba dang /	
bde bas ma khyab pa'am /	
khyab par ma gyur ba cung zad kyang med do //	
dper na ri'i rtse mo'i phyogs shig na bkod ma'i mtsho bran zhig yod par gyur la /	
der ni shar phyogs nas kyang chu mi 'bab par gyur la /	
lho phyogs nas ma yin /	
nub phyogs nas ma yin zhing /	
byang phyogs nas kyang chu mi 'bab la /	
der lhas kyang dus dus su char gyi rgyun mi 'bebs te /	
gzhan du na bkod ma'i mtsho bran de nyid nas bkod ma'i chu'am /	
bkod ma'i chu chen po lud nas /	
bkod ma'i mtsho bran de thams cad chu bsil bas gang bar byed /	
yongs su gang @402a *//	
bar byed /	
shin tu gang bar byed /	
yongs su khyab par byed de /	
bkod ma'i mtsho bran de thams cad 'di lta ste /	
chu bsil bas ma khyab pa'am /	
khyab par ma gyur pa cung zad kyang med do //	
de bzhin du des lus de nyid ting nge 'dzin las skyes pa'i dga' ba dang /	
bde bas mngon du rlan par byed /	
yongs su rlan par byed /	
yongs su tshim par byed /	
yongs su rgyas par byed de /	
de'i lus thams cad la 'di lta ste /	
ting nge 'dzin las skyes pa'i dga' ba dang /	
bde bas ma khyab pa'am /	
khyab par ma gyur pa cung zad kyang med do //	
rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
de lta lags na /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
de dga' ba'i 'dod chags dang bral bas btang snyoms la gnas shing dran pa dang /	
shes bzhin can yin te /	
bde ba lus kyis myong la /	
'phags pa rnams kyis gang de dran pa dang ldan pa /	
bde ba la gnas pa /	
btang snyoms pa'o zhes brjod pa ste /	
dga' ba med pa bsam gtan gsum pa rdzogs par byas nas gnas te /	
des lus de nyid dga' ba med pa'i bde bas mngon du rlan par byed /	
yongs su rlan par byed /	
yongs su tshim par byed /	
yongs @402b su khyab par byed de /	
de'i lus thams cad la 'di lta ste /	
dga' ba med pa'i bde ba de bas ma khyab pa'am /	
khyab par ma gyur pa cung zad kyang med do //	
dper na autpa la'am /	
padma'am /	
ku mu ta'am /	
padma dkar po chu las skyes shing /	
chu nas chen por gyur pa rtses btags shing 'dug	
pa de dag gi rtsa ba nas rtse mo'i bar	
gyi gsab gseb 'di lta ste /	
chu bsil bas ma khyab pa'am /	
khyad par ma gyur pa cung zad kyang med pa de bzhin du /	
des lus de nyid dga' ba med pa'i bde bas mngon du rlan par byed /	
yongs su rlan par byed /	
yongs su tshim par byed /	
yongs su khyab par byed de /	
de'i lus thams cad la 'di lta ste /	
dga' ba med pa'i bde bas ma khyab pa'am /	
khyab par ma gyur pa cung zad kyang med do //	
rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa med lags te /	
de lta lags na /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
de bde ba yang spangs te snga nas sdug bsngal yang spangs shing /	
yid bde ba dang /	
mi bde ba yang nub pas /	
bde ba yang ma yin /	
sdug bsngal pa yang ma yin pa btang snyoms dang /	
dran pa yongs su dag pa bsam gtan bzhi pa rdzogs par byas nas gnas te /	
des lus de nyid yongs su dag pa dang /	
rnam par byang ba'i sems kyis lhag @403a *//	
par mos te /	
khyab par byas nas rdzogs par byes te gnas pas de'i lus thams cad la 'di lta ste /	
yongs su dag pa dang /	
rnam par byang ba'i sems kyis ma khyab pa'am /	
khyab par ma gyur pa cung zad kyang med do //	
dper na khyim bdag gam khyim bdag gi bus ras khru brgyad pa'am /	
dgu pas de'i mgo dang /	
lag pa dang /	
rkang pa g-yogs nas /	
de'i mgo dang lag pa nas rkang pa'i bar lus thams cad 'di lta ste /	
ras gtsang ma yongs su dag pas ma yog pa'am /	
yog par ma gyur pa cung zad kyang med do //	
de bzhin du des lus de nyid yongs su dag pa dang /	
rnam par byang ba'i sems kyis lhag par mos te	
khyab par byas nas rdzogs par byas te gnas pas	
de'i lus thams cad 'di lta ste /	
yongs su dag pa dang /	
rnam par byang ba'i sems kyis ma khyab pa'am /	
khyab par ma gyur pa cung zad kyang med do //	
rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
de lta lags na /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
rgyal po chen po gang gi tshe 'phags pa'i nyan	
thos bde ba yang spangs te snga nas sdug bsngal	
yang spangs shing / yid bde ba dang /	
yid @403b mi bde ba yang nub pas /	
bde ba yang ma yin /	
sdug bsngal ba yang ma yin pa btang snyoms dang /	
dran pa yongs su dag pa /	
bsam gtan bzhi pa rdzogs par byas te gnas pa de'i tshe /	
de'i sems rgod pa ma yin /	
zhum pa ma yin no //	
rgod pa med cing zhum pa med pas mi g-yo bar gnas pa thob po //	
dper na khang pa brtsegs ma'am /	
khang pa brtsegs ma'i khyams su 'bru mar gyi me mar bus pa de'i me lce rlung nas /	
bya dang mi dang mi ma yin pa'i bar gyis	
ma bskyod pa ma bsgul ba de'i me lce de	
rgod pa ma yin /	
zhum pa ma yin no //	
rgod pa med cing zhum pa med par gnas pas mi g-yo bar 'bar ba de bzhin du /	
gang gi tshe 'phags pa'i nyan thos bde ba yang spangs te /	
snga nas sdug bsngal yang spangs shing /	
yid bde ba dang /	
yid mi bde ba yang nub pas /	
bde ba yang ma yin /	
sdug bsngal ba yang ma yin pa /	
btang snyoms dang dran pa yongs su dag pa bsam	
gtan bzhi pa rdzogs par byas te gnas pa de'i	
tshe / de'i sems rgod pa ma yin /	
zhum pa ma yin no //	
rgod pa med cing zhum pa med pas mi g-yo bar gnas pa thob nas /	
de 'di snyam du sems te /	
bdag gis lus kyi gzugs 'di ni rags pa 'byung	
ba chen po bzhi'i rgyu las byung pa yin te	
/ 'di la bdag gi rnam par shes pa rten cing 'di la gnas te /	
'di la khyab par gnas kyis /	
ma la bdag gis lus 'di las yid bskyod de /	
lus gzhan yid las byung ba'i gzugs dbang po @404a *//	
mtshang ba ma yin zhing /	
dman pa ma yin pa zhig mngon par sprul to snyam nas /	
de lus de las yid bskyod de /	
lus gzhan yid las byung ba'i gzugs dbang po ma tshang ba ma yin zhing /	
dman pa ma yin pa mngon par sprul par byed do //	
dper na nor bu bee d'urya bzang po rigs dang ldan pa /	
gsal ba /	
dang ba /	
dri ma med pa /	
tshon skud sna lnga pa 'di lta ste /	
sngon po dang /	
ser po dang /	
dmar po dang /	
dkar po dang /	
leb rgan la brgyus pa de skyes bu mig dang ldan pas mthong na /	
'di ni skud pa yin /	
'di ni nor bu yin te /	
skud pa 'di la nor bu brgyus so zhes bya bar shes pa de bzhin du /	
de lus de las yid bskyod de /	
lus gzhan yid las byung ba'i gzugs dbang po ma tshang ba ma yin zhing /	
dman pa ma yin pa mngon par sprul pa byed do //	
dper na mi zhig gis rtsva mun dza las thur	
ma phyung ba de skyes bu mig dang ldan pas	
mthong na / 'di ni rtsva mun dza yin no //	
'di ni thur ma yin te /	
mun dza las thur ma phyung ba yin no zhes shes pa de bzhin du /	
de lus de las yid bskyod nas lus gzhan yid	
las byung ba'i gzugs dbang po ma tshang ba ma	
yin zhing dman pa ma yin pa mngon par sgrub	
par byed do // dper na mi zhig gis za	
ma tog nas sbrul phyung ba de skyes bu mig	
dang ldan pas mthong na 'di ni za ma tog	
par byed do // yin no // 'di ni sbrul yin te /	
za ma tog nas @404b sprul phyung ba yin no zhes shes pa bzhin du /	
de lus de las yid bskyod nas lus gzhan yid	
las byung ba'i gzugs dbang po ma tshang ba ma	
yin zhing / dman pa ma yin pa mngon par sprul par byed do //	
dper na mi zhig gi ral gri shubs nas phyung	
ba de skyes bu mig dang ldan pas mthong na	
/ 'di ni shubs yin no //	
'di ni ral gri yin te /	
ral gri shubs nas phyung ba yin no zhes shes	
pa de bzhin du de lus de las yid bskyod	
nas / lus gzhan yid las byung ba'i gzugs dbang po ma tshang ba ma yin zhing /	
dman pa ma yin pa mngon par sprul par byed do //	
de de ltar mnyam par gzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa /	
mi g-yo ba thob nas rdzu 'phrul gyi yul shes	
pa mngon sum du bya ba'i mngon par shes pa	
la sems mngon par gtod par byed cing /	
de rdzu 'phrul gyi yul rnam pa du ma nyams su myong bar byed de /	
'di lta ste /	
gcig tu gyur nas mang por gyur pa dang /	
mang por gyur nas gcig tu gyur pa dang /	
snang bar gyur cing mi snang bar gyur pa'i shes pa mthong ba nyams su myong bar byed cing /	
rtsig pa la yang thad kar 'gro /	
ri la yang thad kar 'gro /	
ra ba la yang thad kar 'gro ste /	
lus kyi thogs pa med par 'gro ba ni /	
dper na nam mkha' la bya ba bzhin no //	
sa la yang steng du @405a *//	
'byung pa dang /	
bye'u zul byed de /	
dper na chu la bya ba bzhin no //	
chu la yang rgyun phyogs las bzlog par 'gro ste /	
dper na sa la bya ba bzhin no //	
nam mkha' la yang skyil mo krung bcas te 'gro ba /	
dper na 'dab chags bya bzhin no //	
zla ba dang nyi ma 'di gnyis 'di ltar rdzu	
'phrul che ba 'di ltar mthu che ba la yang	
lags pas 'dzin cing kun tu nyug par byed la	
/ tshangs pa'i 'jig rten gyi bar du lus kyis dbang sgyur bar byed do //	
dper na gser mgar ram gser mgar gyi slob ma	
mkhas pa zhig gis gser shin tu las su rung	
bar byas par rig nas /	
rdungs su bya ba'i rnam pa phor bu'am /	
mgul rgyan nam /	
lag rgyan nam /	
rkang rgyan nam /	
sor gdub rgya'am /	
gser gyi phreng ba gang dang gang byed 'dod pa	
de dang de myur bar byed pa de bzhin du	
/ de de ltar mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob nas /	
rdzu 'phrul gyi yul shes pa mngon sum du bya	
ba'i mngon par shes pa la sems mngon du gtod	
par byed cing / de rdzu 'phrul gyi yul rnam pa du ma nyams su myong bar byed de /	
'di lta ste /	
gcig tu gyur nas mang por gyur pa dang /	
mang por gyur nas gcig tu gyur pa dang /	
snang bar gyur cing mi snang bar gyur @405b pa'i	
shes pa mthong ba nyams su myong bar byed cing	
/ rtsig pa la yang thad kar 'gro /	
ri la yang thad kar 'gro /	
ra ba la yang thad kar 'gro ste /	
lus kyis thogs pa med par 'gro ba ni /	
dper na nam mkha' la bya ba bzhin no //	
sa la yang steng du 'byung ba dang /	
bye'u zul byed de /	
dper na chu la bya ba bzhin no //	
chu la yang rgyun phyogs las bzlog par 'gro ste /	
dper na sa la bya ba bzhin no //	
nam mkha' la yang skyil mo krung gis 'gro ste /	
dper na 'dab chags bya bzhin no //	
zla ba dang nyi ma 'di gnyis 'di ltar rdzu 'phrul che ba /	
'di ltar mthu che ba la yang lag pas 'dzin cing /	
kun tu nyug par byed la /	
tshangs pa'i 'jig rten gyi bar du lus kyis dbang sgyur bar yang byed do //	
dper na rdza mkhan nam /	
rdza mkhan gyi slob ma mkhas pa zhig gis 'ji	
ba'i gong bu shin tu las su rung bar byas	
par rig nas snod kyi rnam pa gang dang gang	
bsgrub par 'dod pa de dang de kho na myur	
ba myur bar sgrub par byed pa de bzhin du	
de de ltar mnyam par bzhag pa'i sems yongs su	
dag pa rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa las su rung ba la gnas pa mi g-yo ba thob nas /	
rdzu 'phrul gyi yul shes pa mngon sum du bya	
ba'i mngon par shes pa la sems mngon par gtod	
par byed cing / de rdzu 'phrul gyi yul rnam pa du ma nyams su myong bar byed do //	
'di lta ste /	
gcig tu gyur nas mang por @406a *//	
gyur pa dang /	
mang por gyur nas gcig tu gyur pa dang /	
snang bar gyur cing mi snang bar gyur pa'i shes pa mthong ba nyams su myong bar byed cing /	
rtsig pa la yang thad kar 'gro /	
ri la yang thad kar 'gro /	
ra ba la yang thad kar 'gro ste /	
lus kyis thogs pa med par 'gro ba ni /	
dper na nam mkha' la bya ba bzhin no //	
sa la yang steng du 'byung ba dang /	
bye'u zul byed de /	
dper na chu la bya ba bzhin no //	
chu la yang rgyun phyogs las bzlog par 'gro ste /	
dper na sa la bya ba bzhin no //	
nam mkha' la yang skyil mo krung gis 'gro ste /	
dper na 'dab chags bya bzhin no //	
zla ba dang nyi ma 'di gnyis 'di ltar rdzu 'phrul che ba /	
'di ltar mthu che ba la yang lag pas 'dzin cing kun tu nyug par byed la /	
tshangs pa'i 'jig rten gyi bar du lus kyis dbang sgyur bar yang byed do //	
dper na ba so mkhan nam /	
ba so mkhan gyi slob ma mkhas pa zhig gis	
ba so shin tu las su rung bar byas par	
rig nas / gzugs kyi rnam pa gang dang gang	
bsgrub par 'dod pa'i gzugs kyi rnam pa de dang	
de myur ba myur bar sgrub par byed pa de	
rig nas / bzhin du / de de ltar mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur la /	
las su rung ba la gnas pa mi g-yo ba thob nas /	
rdzu 'phrul gyi yul shes pa mngon sum du bya	
ba'i mngon par @406b shes pa la sems mngon par	
gtod par byed cing /	
de rdzu 'phrul gyi yul rnam pa du ma nyams su myong bar byed de /	
'di lta ste /	
gcig tu gyur nas mang por gyur pa dang /	
mang por gyur nas gcig tu gyur pa dang /	
snang bar gyur cing mi snang bar gyur pa'i shes pa mthong ba nyams su myong bar byed cing /	
rtsig pa la yang thad kar 'gro /	
ri la yang thad kar 'gro /	
ra ba la yang thad kar 'gro ste /	
lus kyis thogs pa med par 'gro ba ni /	
dper na nam mkha' la bya ba bzhin no //	
sa la yang steng du 'byung ba dang /	
byi'u zul byed de /	
dper na chu la bya ba bzhin no //	
chu la yang rgyun phyogs las bzlog par 'gro ste /	
dper na sa la bya ba bzhin no //	
nam mkha' la skyil mo krung gis 'gro ste /	
dper na 'dab chags bya bzhin no //	
zla ba dang nyi ma 'di gnyis 'di ltar rdzu 'phrul che ba /	
'di ltar mthu che ba la yang lag pas 'dzin cing /	
kun tu nyug par byed la /	
tshangs pa'i 'jig rten gyi bar du lus kyis dbang sgyur bar yang byed do //	
rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
de lta lags na /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
de de ltar mnyam par bzhag pa'i sems yongs su dag pa rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su @407a *//	
rung ba la gnas pa mi g-yo ba thob nas /	
lha'i rna ba shes pa'i mngon par shes pa mngon	
sum du bya ba la sems mngon du gtod par	
byed cing / de lha'i rna ba rnam par dag pa mi'i las 'das nas /	
mi rnams kyi'am /	
mi ma yin pa rnams kyi'am /	
gang dag ring po'am /	
gang dag nye ba'i sgra gnyi ga thos par byed do //	
dper na mi dung 'bud pa zhig ri brag chen	
po'i khar 'dzegs nas mtshan nam phyed kyi dus su	
dung bus na / de'i sgra des phyogs tha dad	
pa thogs pa med par khyab par gyur pa de	
dung bus na / bzhin du / de ltar mnyam	
par bzhag pa'i sems yongs su dag pa rnam par	
dung bus na / bzhin du / byang ba / nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob nas /	
lha'i rna ba shes pa'i mngon par shes pa mngon	
sum du bya ba'i mngon par shes pa la sems	
mngon du gtod cing /	
de lha'i rna ba rnam par dag pa mi'i las 'das nas mi rnams kyi'am /	
mi ma yin pa rnams kyi'am /	
gang dag ring po'am /	
gang dag nye ba'i sgra gnyi ga thos par byed do //	
rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
de lta lags na /	
bcom ldan 'das kyis yang dag par mthong ba'i dge	
sbyong gi tshul gyi 'bras bu bstan @407b lags so	
// de de ltar mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob nas /	
de sems kyi rnam grangs shes pa mngon sum du	
bya ba'i mngon par shes pa la sems mngon du	
gtod par byed cing /	
de'i yid kyis sems can gzhan rnams kyi dang /	
gang zag gzhan rnams kyi rnam par rtog pa dang /	
rnam par dpyod pa'i yid ji lta ba bzhin du rab tu shes te /	
'dod chags dang bcas pa'i sems la 'dod chags dang	
bcas pa'i sems yin no zhes yang dag pa ji	
lta ba bzhin rab tu shes so //	
'dod chags dang bral ba'i sems la 'dod chags dang	
bral ba'i sems yin no zhes yang dag pa ji	
lta ba bzhin du rab tu shes so //	
zhe sdang dang bcas pa dang /	
zhe sdang dang bral ba dang /	
gti mug dang bcas pa dang /	
gti mug dang bral ba dang /	
bsdus pa dang /	
rnam par g-yengs pa dang /	
zhum pa dang /	
rab tu 'dzin pa dang /	
rgod pa dang /	
rgod pa ma yin pa dang /	
nye bar zhi ba dang /	
nye bar zhi ba ma yin pa dang /	
mnyam par bzhag pa dang /	
mnyam par bzhag pa ma yin pa dang /	
bsgoms pa dang /	
bsgoms pa ma yin pa dang rnam par grol ba	
ma yin pa'i sems la rnam par grol pa ma	
yin pa'i sems yin no zhes yang dag pa ji	
lta ba bzhin du rab tu shes so //	
shin tu rnam par @408a *//	
grol ba'i sems la shin tu rnam par grol ba'i	
sems su yang dag pa ji lta ba bzhin du	
rab tu shes so //	
dper na /	
skyes bu mig dang ldan pas me long gi dkyil 'khor shin tu yongs su dag par blangs nas /	
rang gi bzhin gyi mtshan ma la rtog par byed pa de bzhin du /	
de de ltar mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob nas /	
sems kyi rnam grangs shes pa mngon sum du bya	
ba'i mngon par shes pa la sems mngon par gtod	
par byed cing / de'i yid kyis sems can gzhan rnams kyi dang /	
gang zag gzhan rnams kyi rnam par rtog pa dang /	
rnam par dpyod pa'i yid ji lta ba bzhin rab tu shes te /	
'dod chags dang bcas pa'i sems la 'dod chags dang	
bcas pa'i sems yin no zhes yang dag pa ji	
lta ba bzhin rab tu shes so //	
'dod chags dang bral ba'i sems la 'dod chags dang	
bral ba'i sems yin no zhes yang dag pa ji	
lta ba bzhin rab tu shes so //	
zhe sdang dang bcas pa dang /	
zhe sdang dang bral ba dang /	
gti mug dang bcas pa dang /	
gti mug dang bral ba dang /	
bsdus pa dang /	
rnam par g-yengs pa dang /	
zhum pa dang /	
rab tu 'dzin pa dang /	
rgod pa dang /	
rgod pa ma yin pa dang /	
nye bar zhi @408b pa dang /	
nye bar zhi ba ma yin pa dang /	
mnyam par bzhag pa dang /	
mnyam par bzhag pa ma yin pa dang /	
bsgoms pa dang /	
bsgoms pa ma yin pa dang /	
rnam par grol ba ma yin pa'i sems la rnam	
par grol ba ma yin pa'i sems yin no zhes	
yang dag pa ji lta ba bzhin rab tu shes	
so // shin tu rnam par grol ba'i sems la	
shin tu rnam par grol ba'i sems yin no zhes	
yang dag pa ji lta ba bzhin rab tu shes	
so // so // rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
de lta lags na /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
de de ltar mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob nas /	
sngon gyi gnas rjes su dran pa shes pa mngon	
sum du bya ba'i mngon par shes pa la sems	
mngon du gtod par byed cing /	
de sngon gyi gnas rnam pa du ma rjes su dran te /	
'di lta ste /	
skye ba gcig dang /	
gnyis dang /	
gsum dang /	
bzhi dang /	
lnga dang /	
drug dang /	
bdun dang /	
brgyad dang /	
dgu dang /	
bcu dang /	
nyi shu dang /	
sum cu dang /	
bzhi bcu dang /	
lnga bcu dang /	
skye ba brgya dang /	
skye ba stong dang /	
@409a *// skye ba brgya stong dang /	
skye ba brgya phrag du ma dang /	
skye ba stong phrag du ma dang /	
skye ba brgya stong phrag du ma dang /	
'jig pa'i bskal pa dang /	
'chags pa'i bskal pa dang /	
'jig pa dang 'chags pa'i bskal pa dang /	
'jig pa'i bskal pa du ma dang /	
'chags pa'i bskal pa du ma dang /	
'jig pa dang /	
'chags pa'i bskal pa du ma rjes su dran te /	
gang du bdag sems can 'di dag gi nang du skyes pa na ming ni 'di zhes bya /	
rigs ni 'di zhes bya /	
rus ni 'di zhes bya /	
kha zas ni 'di lta bu zhig za za /	
bde ba dang sdug bsngal ni 'di lta bu zhig myong /	
yun ni 'di srid cig gnas nas /	
tshe ni 'di tsam zhig thub bo //	
bdag gnas de nas shi 'phos na /	
che ge mo zhig tu skyes so //	
de nas kyang shi 'phos nas ga ge mo zhig tu skyes so //	
de nas kyang shi 'phos nas 'dir skyes so zhes rnam pa dang bcas /	
yul phyogs dang bcas par sngon gyi gnas rnam pa du ma rjes su dran no ////	
'dul ba gzhi /	
bam po brgya brgyad pa /	
dper na mi zhig grong nas grong du song la /	
de nas kyang grong gzhan du song ste /	
de nas kyang 'dir 'ongs nas de 'di snyam du sems te /	
bdag gis grong che ge mo nas grong che ge mor son to //	
de nas kyang grong che ge mor ro //	
de nas kyang 'dir 'ongs so snyam pa de bzhin du //	
de de ltar mnyam par @409b bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang par gyur pa /	
las su rung ba la gnas pa mi g-yo ba thob nas /	
sngon gyi gnas rjes su dran pa shes pa mngon	
sum du bya ba'i mngon par shes pa la sems	
mngon du gtod par byed cing /	
des sngon gyi gnas rnam pa du ma rjes su dran te /	
'di lta ste /	
skye ba gcig dang /	
gnyis dang /	
gsum dang /	
bzhi dang /	
lnga dang /	
drug dang /	
bdun dang /	
brgyad dang /	
dgu dang /	
bcu dang /	
nyi shu dang /	
sum cu dang /	
bzhi bcu dang /	
lnga bcu dang /	
skye ba brgya dang /	
skye ba stong dang /	
skye ba brgya stong dang /	
skye ba brgya phrag du ma dang /	
skye ba stong phrag du ma dang /	
skye ba brgya stong phrag du ma dang /	
'jig pa'i bskal pa dang /	
'chags pa'i bskal pa dang /	
'jigs pa dang 'chags pa'i bskal pa dang /	
'jig pa'i bskal pa du ma dang /	
'chags pa'i bskal pa du ma dang /	
'jig pa dang 'chags pa'i bskal pa du ma rjes su dran te /	
gang du bdag sems can 'di dag gi nang du skyes pa na /	
ming ni 'di zhes bya /	
rigs ni 'di zhes bya /	
rus ni 'di zhes bya /	
kha zas ni 'di lta bu zhig za za /	
bde ba dang /	
sdug bsngal ni 'di lta bu zhig myong /	
yun ni 'di srid cig gnas nas tshe ni 'di tsam zhig thub bo //	
bdag gnas de nas shi 'phos nas che ge mo zhig tu skyes /	
de nas kyang shi 'phos nas ga ge mo zhig tu @410a *//	
skyes so //	
de nas kyang shi 'phos nas 'dir skyes so zhes rnam pa dang bcas /	
yul phyogs dang bcas par sngon gyi gnas rnam pa du ma rjes su dran no //	
rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
de lta lags na /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
de de ltar mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob nas /	
'chi 'pho dang /	
skye ba shes pa mngon sum du bya ba'i mngon	
par shes pa la sems mngon du gtod par byed	
cing / de lha'i mig rnam par dag pa mi'i	
las 'das pas sems can rnams kyi 'chi 'pho rnams	
cing / dang / skye ba rnams dang /	
kha dog bzang po rnams dang /	
kha dog ngan pa rnams dang /	
dman pa rnams dang /	
gya nom pa rnams dang /	
bde 'gro dang ngan 'gror 'gro ba rnams kyang mthong	
zhing sems can las ji lta ba bzhin nye bar	
'gro ba dag / yang dag pa ji lta ba bzhin rab tu shes te /	
sems can de dag ni lus kyi nyes par spyod pa dang ldan /	
ngag dang yid kyi nyes par spyod pa dang ldan	
zhing 'phags pa rnams la skur pa @410b 'debs pa	
dang / log par lta ba dang /	
log par lta ba'i chos kyi las blangs pa'i rgyus /	
rgyu de dang rkyen des lus zhig nas shi ba'i	
'og tu ngan song ngan 'gro log par ltung ba'i	
sems can dmyal ba rnams su skye bar 'gyur ro	
// sems can 'di dag ni lus kyi legs par spyod pa dang ldan /	
ngag dang yid kyi legs par spyod pa dang ldan zhing /	
'phags pa rnams la skur pa mi 'debs pa dang /	
yang dag par lta ba dang /	
yang dag par lta ba'i chos kyi las blangs pa'i rgyus /	
rgyu de dang rkyen des lus zhig nas /	
bde 'gro mtho ris kyi 'jig rten lha rnams su skye bar 'gyur ro zhes bya bar shes so //	
dper na skyes bu mig dang ldan pa zhig lam po che'i bzhi mdor 'dug nas /	
skye bo'i tshogs chen po 'ong ba dang /	
'gro ba dang /	
'greng ba dang /	
'dug pa dang /	
spyod pa sna tshogs la rtog par byed pa de bzhin du /	
de de ltar mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob nas /	
'chi 'pho ba dang skye ba shes pa mngon sum	
du bya ba'i mngon par shes pa la sems mngon	
du gtod par byed cing /	
de lha'i mig rnam par dag pa mi'i las 'das pas sems can rnams kyi 'chi 'pho rnams dang /	
skye ba rnams dang /	
kha dog bzang po rnams dang /	
kha dog ngan pa rnams dang /	
dman pa @411a *//	
rnams dang /	
gya nom pa rnams dang /	
bde 'gro dang ngan 'gror 'gro ba rnams kyang mthong	
zhing sems can las ji lta ba bzhin nye bar	
'gro ba dag yang dag par ji lta ba bzhin	
rab tu shes te /	
sems can 'di dag ni lus kyi nyes par spyod pa dang ldan /	
ngag dang yid kyi nyes par spyod pa dang ldan	
zhing 'phags pa rnams la skur pa 'debs pa dang	
/ log par lta ba dang /	
log par lta ba'i chos kyi las blangs pa'i rgyus /	
rgyu de dang rkyen des lus zhig nas shi ba'i	
'og tu ngan song ngan 'gro log par ltung ba	
sems can dmyal ba rnams su skye bar 'gyur ro	
// sems can 'di dag ni lus kyi legs pa spyod pa dang ldan /	
ngag dang yid kyi legs par spyod pa dang ldan zhing /	
'phags pa rnams la skur pa mi 'debs pa dang /	
yang dag par lta ba dang /	
yang dag par lta ba'i chos kyi las blangs pa'i rgyus /	
rgyu de dang rkyen des lus zhig nas shi ba'i	
'og tu bde 'gro mtho ris kyi 'jig rten lha	
rnams su skye bar 'gyur ro zhes bya bar shes	
so // rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mang lags te /	
de lta lags na /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
de de ltar mnyam par bzhag pa'i sems yongs su dag pa /	
rnam par byang @411b ba /	
nyon mongs pa med pa /	
nye ba'i nyon mongs pa dang bral ba /	
drang por gyur pa /	
las su rung ba la gnas pa mi g-yo ba thob nas /	
zag pa zad pa mngon sum du shes par bya	
ba'i mngon par shes pa la sems mngon du gtod	
par byed cing / des 'di ni sdug bsngal 'phags	
pa'i bden pa yin no zhes yang dag pa ji	
lta ba bzhin rab tu shes so //	
'di ni sdug bsngal kun 'byung ba dang /	
'di ni sdug bsngal 'gog pa dang /	
'di ni sdug bsngal 'gog par 'gro ba'i lam 'phags	
pa'i bden pa yin no zhes yang dag pa ji	
lta ba bzhin rab tu shes so //	
des de ltar shes shing de ltar mthong nas /	
'dod pa'i zag pa las sems rnam par grol bar 'gyur /	
srid pa'i zag pa dang /	
ma rig pa'i zag pa las sems rnam par grol bar 'gyur ro //	
rnam par grol nas bdag gi skye ba zad do //	
tshangs par spyod pa bsten to //	
bya ba byas so //	
srid pa 'di las gzhan mi shes so //	
zhes rnam par grol ba'i ye shes nyid mthong bar 'gyur ro //	
dper na grong rdal lam /	
grong khyer dang ha cang yang mi ring ba na mtsho bran gting zab pa /	
gsal ba dang pa /	
rnam par dvang ba zhig yod pa der /	
skyes bu mig dang ldan pa zhig 'gram du 'dug nas /	
gseg ma'am /	
gyo mo'am /	
nya'am /	
rus sbal lam /	
nya phyis sam /	
dung rnams mthong ba de bzhin du /	
de de ltar mnyam par bzhag pa'i sems yongs su dag pa /	
rnam par byang ba /	
nyon mongs pa med pa /	
nye ba'i @412a *//	
nyon mongs pa dang bral pa /	
drang por gyur pa /	
las su rung ba la gnas pa mi g-yo ba thob nas /	
zag pa zad pa shes pa mngon sum du bya	
ba'i mngon par shes pa la sems mngon du gtod	
par byed cing des 'di ni sdug bsngal 'phags pa'i	
bden pa yin no zhes yang dag pa ji lta	
ba bzhin rab tu shes so //	
'di ni sdug bsngal kun 'byung ba dang /	
'di ni sdug bsngal 'gog pa dang /	
'di ni sdug bsngal 'gog par 'gro ba'i lam 'phags	
pa'i bden pa yin no zhes yang dag pa ji	
lta ba bzhin rab tu shes so //	
des de ltar shes shing de ltar mthong nas /	
'dod pa'i zag pa las sems rnam par grol bar 'gyur /	
srid pa'i zag pa dang /	
ma rig pa'i zag pa las sems rnam par grol bar 'gyur ro //	
rnam par grol nas bdag gi skye ba zad do //	
tshangs par spyod pa bsten to //	
bya ba byas so //	
srid pa 'di las gzhan mi shes so zhes rnam	
par grol ba'i ye shes nyid mthong bar 'gyur ro	
// rgyal po chen po ji snyam du sems /	
de lta yin na ngas yang dag par mthong ba'i	
dge sbyong gi tshul gyi 'bras bu bstan pa ma	
yin nam / btsun pa mad lags te /	
de lta lags na /	
bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so //	
de skad ces bka' stsal pa dang /	
lus 'phags ma'i bu ma ga dha'i rgyal po ma skyes dgra mchi ma blags te dus @412b so //	
de nas lus 'phags ma'i bu ma ga dha'i rgyal	
po ma skyes dgras gos kyi mtha' mas mchi ma	
phyis nas / bcom ldan 'das kyi zhabs gnyis la mgo bos phyag byas te /	
bcom ldan 'das la 'di skad ces gsol to //	
bcom ldan 'das nongs lags so //	
bde bar gshegs pa nongs lags te /	
'di ltar bdag sdig pa'i grogs po'i grogs can /	
sdig pa'i grogs po'i dbang du mchis pa /	
sdig pa'i grogs pos zin pas pha chos dang ldan	
pa chos kyi rgyal po bkums pas byis pa ji	
lta ba dang / blun po ji lta ba dang /	
mi gsal ba ji lta ba dang /	
mi mkhas pa ji lta ba lags te /	
btsun pa bdag nongs par 'tshal zhing nongs par mthong na thugs brtse bar nye bar bzung ste /	
nongs pa la nongs par gzung du gsol /	
rgyal po chen po nyes pa la nyes par khyod kyis khong du chud pa ni bden te /	
'di ltar khyod sdig pa'i grogs po'i grogs can /	
sdig pa'i grogs po'i dbang du song ba /	
sdig pa'i grogs po'i zin pas pha chos dang ldan	
pa chos kyi rgyal po chen po bsad pa ni	
byis pa ji lta ba dang /	
blun po ji lta ba dang /	
mi gsal ba ji lta ba dang /	
mi mkhas pa ji lta ba yin te /	
rgyal po chen po khyod kyis 'di ltar nyes pa shes shing mthong la /	
de mthong nas kyang bshags nas phyis sdom par byed na /	
dge ba'i chos rnams mi nyams shing 'phel ba nyid du 'dod par bya'o //	
de ci'i phyir zhe na /	
rgyal po chen po gang 'ga' zhig nyes pa shes @413a *//	
shing nyes pa mthong la /	
de mthong nas kyang bshags nas phyis sdom par byed	
na de'i dge ba'i chos rnams mi nyams shing 'phel	
ba nyid du 'dod do //	
rgyal po chen po de bzhin du khyod kyis 'di	
ltar nyes pa shes shing nyes pa mthong la de	
mthong nas kyang bshags nas phyis sdom par byed na	
/ khyod kyi dge ba'i chos rnams mi nyams shing 'phel ba nyid du 'dod par bya'o //	
de nas bcom ldan 'das la lus 'phags ma'i bu	
ma ga dha'i rgyal po ma skyes dgras 'di skad	
ces gsol to // bcom ldan 'das dge slong gi	
dge 'dun dang thabs cig tu sang bdag gi sdum	
par gdugs tshod sbyor zhing mchis na gnang bar mdzad	
ces gsol to // du gsol / bcom ldan 'das	
kyis lus 'phags ma'i bu ma ga dha'i rgyal po	
ma skyes dgra la cang mi gsung bas gnang ngo	
ces gsol to // du gsol / // de nas	
lus 'phags ma'i bu ma ga dha'i rgyal po ma	
skyes dgras bcom ldan 'das cang mi gsung bas gnang	
ces gsol to // du gsol / // bar rig	
nas / bcom ldan 'das kyis gsungs pa la mngon	
ces gsol to // du gsol / // bar rig	
nas / par dga' ste / rjes su yi rang	
nas bcom ldan 'das kyi zhabs gnyis la mgo bos	
ces gsol to // du gsol / // bar rig	
nas / par dga' ste / phyag byas te /	
bcom ldan 'das kyi spyan snga nas song ngo //	
de nas bcom ldan 'das kyis lus 'phags ma'i bu	
ma ga dha'i rgyal po ma skyes dgra song nas	
ring po ma lon par thugs su chud nas dge	
slong rnams la bka' stsal pa /	
dge slong dag lus 'phags ma'i bu ma ga dha'i	
@413b rgyal po ma skyes dgra rma byung zhing nyams	
te / sdig pa'i grogs po'i grogs can /	
sdig pa'i grogs po'i dbang du song ba /	
sdig pa'i grogs pos zin pa des pha chos dang	
ldan pa chos kyi rgyal po chos la gnas pa	
rgyal po chen po bsad do //	
dge slong dag gal te lus 'phags ma'i bu ma	
ga dha'i rgyal po ma skyes dgras pha chos dang	
ldan pa chos kyi rgyal po chos la gnas pa	
rgyal po chen po bsad par ma gyur na /	
stan 'di nyid la 'dug bzhin du 'phags pa'i bden pa bzhi po 'di lta ste /	
sdug bsngal dang /	
kun 'byung dang /	
'gog pa dang /	
lam mngon du byas par 'gyur ba gang yin pa'i gnas 'di yod do //	
dge slong dag lus 'phags ma'i bu ma ga dha'i	
rgyal po ma skyes dgra ni de ltar rma byung	
zhing de ltar nyams par gyur to //	
dge slong dag de lta bas na /	
'di ltar bslab par bya ste /	
gang sdong du ma tshig pa la yang ngan sems mi bskyed na /	
rnam par shes pa dang bcas pa'i lus la lta	
smos kyang ci dgos kyis dge slong dag khyed kyis	
de ltar bslab par bya'o //	
de nas lus 'phags ma'i bu ma ga dha'i rgyal	
po ma skyes dgras de nyid kyi nub mo nas	
gtsang zhing bsod pa'i bza' ba dang bca' ba dag	
sta gon byas nas nang par sngar langs te /	
gdan bshams /	
nor bu'i chu snod bzhag nas /	
spyan 'dren gyis /	
bcom ldan 'das la gdugs tshod gsol pa /	
btsun pa bcom ldan 'das gdugs tshod lags na /	
da de'i dus la bab @414a *//	
par mkhyen par mdzad du gsol /	
de nas bcom ldan 'das snga dro na bza' sham thabs mnabs /	
chos gos dang /	
lhung bzed bsnams te /	
dge slong gi tshogs kyis yongs su bskor cing /	
dge slong gi dge 'dun gyis mdun du bdar te /	
lus 'phags ma'i bu ma ga dha'i rgyal po ma	
skyes dgra'i bkad sa gang na ba der gshegs te	
byon nas / dge slong gi dge 'dun gyi gung la gdan bshams pa nyid la bzhugs so //	
de nas lus 'phags ma'i bu ma ga dha'i rgyal po ma skyes dgras sangs rgyas la sogs pa /	
dge slong gi dge 'dun bde bar bzhugs par rig	
nas gtsang zhing bsod pa'i bza' ba dang bca' ba	
dag rang gi lag nas stobs shing tshim par byed	
de / rnam grangs du mar gtsang zhing bsod pa'i	
bza' ba dang bca' ba dag rang gi lag nas	
bstabs shing tshim par byas te /	
bcom ldan 'das kyis gsol zin nas phyag bcabs te /	
lhung bzed gyu bar rig nas /	
stan ches dma' ba zhig blangs te /	
bcom ldan 'das kyi spyan sngar chos mnyan pa'i phyir 'dug go /	
de nas bcom ldan 'das kyis lus 'phags ma'i bu	
ma ga dha'i rgyal po ma skyes dgra'i sbyin pa	
la rjes su yi rang bas rjes su yi rang	
bar mdzad de / sbyin sreg mchod sbyin rnams kyi mchog /	
sdeb sbyor mchog ni nyi ma'i lha //	
mi yi mchog ni rgyal po ste //	
rgya mtsho chu bo rnams kyi @414b mchog /	
zla ba rgyu skar rnams kyi gtso //	
nyi ma snang byed rnams kyi gtso //	
steng dang 'og dang thad kar yar //	
'gro ba'i 'gro ba ji snyed pa //	
lha dang bcas pa'i 'jig rten na //	
smra ba'i mchog ni rdzogs sangs rgyas //	
de nas lus 'phags ma'i bu ma ga dha'i rgyal	
po ma skyes dgra la chos dang ldan pa'i gtam	
gyis yang dag par ston par mdzad /	
yang dag par 'dzin du 'jug par mdzad /	
yang dag par gzengs bstod par mdzad /	
yang dag par rab tu dga' bar mdzad de /	
rnam grangs du mar chos dang ldan pa'i gtam gyis yang dag par bstan /	
yang dag par 'dzin du bcug /	
yang dag par gzengs bstod /	
yang dag par rab tu dga' bar mdzad nas /	
gdan las bzhengs te gshegs so //	
gang gi tshe bcom ldan 'das kyis lus 'phags ma'i	
bu ma ga dha'i rgyal po ma skyes dgra gzhi	
med pa'i dad pa la bzhag pa de'i tshe gal	
te khang bzang gi steng ngam /	
glang po che la zhon pa las bcom ldan 'das	
mthong na yang de'i tshe bdag nyid mchong bar byed	
do // ji tsam dus gzhan zhig na glang po	
che la zhon pas bcom ldan 'das mthong nas des	
bdag nyid mchongs pa dang /	
bcom ldan 'das kyis rdzu 'phrul gyis blangs so //	
de zho shas 'tsho ba dang /	
nang mi rnams la bsgo ba /	
shes ldan dag shes par gyis shig /	
deng phan chad nga bcom ldan 'das dang /	
bcom ldan 'das kyi nyan thos la skyabs su song gis /	
de lta bas na deng phan chad bcom ldan 'das kyi @415a *//	
nyan thos dge slong dang /	
dge slong ma dang /	
dge bsnyen dang /	
dge bsnyen ma rnams la sgo ma dgag cig /	
lhas byin dang /	
lhas byin gyi nyan thos rnams la sgo khog cig /	
ji tsam dus gzhan zhig na lhas byin rgyal po	
ma skyes dgra'i khyim du 'jug par brtsams pa dang	
sgo bas smras pa /	
nang du ma 'jug par sdod cig /	
lhas bka' stsal pa /	
deng phan chad nga bcom ldan 'das dang /	
bcom ldan 'das kyi nyan thos la skyabs su song gis /	
de lta bas na deng phan chad bcom ldan 'das kyi nyan thos dge slong ngam /	
dge slong ma'am /	
dge bsnyen nam /	
dge bsnyen ma rnams la sgo ma dgag cig /	
lhas byin dang /	
lhas byin gyi nyan thos rnams la ni sgo khog cig ces byung ngo //	
de yang sgo na sdod cing 'dug pa las /	
dge slong ma autpa la'i mdog bsod snyoms blangs te /	
rgyal po'i pho brang nas phyir byung ba dang /	
lhas byin 'di snyam du sems te /	
'di ni dge sbyong mgo reg mo 'di'i las yin te /	
'dis rgyal po ma skyes dgra nang mi dang /	
gzhon nu dang blon po dang bcas pa dang /	
bdag tu dbyen byas pas de na bdag 'di 'dra	
ba'i gnas skabs su gyur to snyam du bsams nas	
autpa la'i mdog la 'di skad ces smras so //	
khyod la kho bos nyes pa ci byas na /	
gang gi phyir khyod kyis kho bo bsod snyoms kyi	
khyim las ring du byas zhes des de gsod @415b	
par brtsams te / de la bsnun pa na /	
de snying rje rje skad du tshig re re nas dal gyis smras pa /	
'phags pa rnams mi bzod de /	
ci bdag re zhig khyod bcom ldan 'das kyi mched	
sh'akya'i rigs las rab tu byung ba la de ltar	
bgyid dam / bdag gis de ltar ma bgyis kyis bzod pa mdzod cig ces de skad smras kyang /	
lhas byin gyi de'i mgo bor khu tshur gyis bsnun to //	
de gnad kyi tshor bas nyen te /	
srog gi 'du byed byin gyis brlabs te /	
tshe'i 'du byed btang nas brtson 'grus la gnas te /	
dge slong ma'i dbyar khang du song ngo //	
dge slong ma rnams kyis de lta bu de mthong nas smras pa /	
'phags ma ci nongs /	
des smras pa /	
phu nu mo dag /	
'dus byas thams cad ni mi rtag pa'o //	
chos thams cad ni bdag med pa /	
mya ngan las 'das pa ni zhi ba yin pas	
khyed cag dge ba'i chos rnams la bag yod par	
gyis shig / lhas byin gyis mtshams med pa gsum	
pa byas kyis yongs su mya ngan las 'da' bar	
bya'o zhes de nas des dge slong ma'i dge 'dun	
gyi mdun du cho 'phrul rnam pa sna tshogs byas	
gyis shig / te / phung po lhag ma med	
pa'i mya ngan las 'das pa'i dbyings su yongs su	
mya ngan las 'das so //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa lhas byin gyis dge slong ma autpa la'i mdog snying rje rje skad du smres bzhin @416a *//	
du khu tshur gyis bsnun te /	
bkum pa la gzigs /	
bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang 'dis 'di snying	
rje rje skad du smre sngags 'don bzhin du bsad	
de / sha zos pa de nyon cig /	
dge slong dag sngon byung ba ri bor zhig na khyim bdag cig gnas te /	
de'i lug rdzis lug gi khyu de bskyang ba'i phyir grong khyer nas phyi rol tu phyung ngo //	
de nas bskyangs nas nyi ma nub pa'i dus kyi tshe /	
ri bor du bda' bar brtsams pa dang /	
de na lug ma rgan zhig phyi nas 'brang zhing song ba de spyang kis bzung ba dang /	
smras pa /	
zhang zhang cig khyod bde'am //	
zhang zhang re lta bder gyur tam //	
zhang zhang nyag cig dgon pa na //	
ji ga bde ba ltar lags sam //	
des kyang smras pa /	
kho bo'i mjug ma brdzis nas su //	
mjug ma'i spu yang phyis nas ni //	
zhang po zhes pa'i tshig smras pas //	
lug khyod thar bar re'am ci //	
lug ma mos yang smras pa /	
khyod kyi mjug ma phongs na yod //	
bdag ni mdun nas 'ongs gyur na //	
ji lta bu yi thabs shig gis //	
bdag gis mjug ma brdzis par gyur //	
spyang kis yang smras pa /	
gling bzhi pa 'di rgya mtshor bcas //	
ri bor bcas pa thams cad na //	
bdag gi mjug ma yod yin na //	
khyod ni gang nas 'ongs pa zhig /	
lug ma mos smras pa /	
bzang po khyod kyis mjug ma ni //	
thams cad na ni mchis @416b so zhes //	
bdag gis gnyen las sngon thos nas //	
nam mkha' las ni mchis lags so //	
spyang kis smras pa /	
ma rgan khyod nyid de ring ni //	
nam mkha' las ni 'ongs nas su //	
bdag gi bza' skal gang yin pa'i //	
bdag gi ri dvags tshogs de bskrogs //	
de ni de skad smra bzhin du //	
sdig pa'i las can gyis mchongs nas //	
lug gi mgo bo bcad nas ni //	
bsad de sha yang zos par gyur //	
dge slong dag ji snyam du sems /	
de'i tshe de'i dus kyi spyang ki gang yin pa de ni lhas byin 'di nyid yin no //	
de'i tshe de'i dus kyi lug ma rgan gang yin pa de ni /	
dge slong ma autpa la'i mdog 'di nyid yin te /	
de na yang 'di snying rje rje skad du smre sngags 'don bzhin du bsad do //	
da ltar yang 'di snying rje rje skad du smre sngags 'don bzhin du bsad do //	
de nas lhas byin 'di snyam du sems te /	
bdag gis bcom ldan 'das la pha rol gnon pa	
mang du byas shing mtshams med pa yang gsum du	
byas te / bcom ldan 'das la rdo 'phangs nas	
khrag phyung ba 'di ni mtshams med pa dang po	
byas te / yin no // dge 'dun phye ba ni gnyis pa yin no //	
autpa la'i mdog bsad pa 'di ni gsum pa yin te /	
thams cad mkhyen pa nyid kyang ma thob la /	
gzhan yang dgos pa cung zad kyang ma grub ste /	
da ni gzhan byar med /	
sems can dmyal ba rnams su skye bar 'gyur ro snyam du bsams nas /	
lag pa la @417a *//	
'gram pa gtad de sems khong du chud cing 'dug go /	
ji tsam na rdzogs byed de'i drung du phyin nas smras pa /	
lhas byin ci'i phyir lag pa la 'gram pa gtad de sems khong du chud cing 'dug /	
des smras pa /	
gang gis na bdag zhe sdang gi dbang du song bas /	
bcom ldan 'das la pha rol gnon pa mang du	
byas shing mtshams med pa'i las gsum byas pas mnar	
med pa'i sems can dmyal ba chen por yun ring	
du gnas par 'gyur na /	
bdag ci'i phyir sems khong du chud cing mi 'dug /	
des smras pa /	
bdag gis sh'akya rnams kyi nang na khyod 'ba' zhig mkhas pa yin no snyam du shes na /	
khyod kyang blun pa lta /	
gang gis na khyod 'di ltar sems khong du chud	
cing 'dug pa'i 'jig rten pha rol ga la yod	
/ gal te 'jig rten pha rol yod na khyod kyis las 'di 'dra ba byas pas /	
khyod kyi phyir kho bo yang sems khong du chud cing 'dug go /	
de yid ches par bya ba'i phyir des de'i mdun du ril ba bcag nas /	
re zhig lha dang bcas pa'i 'jig rten gyis 'dir slar 'byor par byos shig /	
ye bag ma tsha shig /	
'di la byed pa po'am /	
byed du 'jug pa po ni 'ga' yang med do //	
de lta mod kyi song la ser skya'i gzhir son nas rgyal srid byos shig dang /	
bdag gis khyod kyis blon po'i mchog bgyi'o //	
de na lhas byin 'phags pa la skur pa @417b 'debs pa'i log pa'i lta ba thob ste /	
des na thams cad kyi thams cad du dge ba'i rtsa ba rnams chad par gyur to //	
de nas bcom ldan 'das kyis dge slong rnams la bka' stsal pa /	
dge slong dag lhas byin gyis dge ba'i rtsa ba rnams bcad de /	
dge slong dag ngas ji srid lhas byin la dkar	
po'i chos gzigs pa de'i bar du ngas 'di ltar	
lhas byin ngan song sems can dmyal bar bskal par	
gnas pas gsor mi rung ba'o zhes lhas byin lung	
ma bstan to // dper na grong khyer ram /	
grong rdal dang ha cang yang mi ring ba zhig	
na phyis khung zabs su mi gang lhag tsam zhig	
yod pa der mi 'ga' zhig mgo dang lag pa	
dang rkang pa dang bcas par nub par gyur pa	
de la mi yun ring por don du 'dod pa	
phan par 'dod pa bde bar 'dod pa grub pa	
dang / bde ba la reg par 'dod pa 'ga' zhig song ste /	
des phyis khung de'i nye 'khor kun tu bskor zhing song ste /	
mi de'i phyir sas ma reg pa'i phyogs 'ga' zhig rnyed na /	
'di de nas bzung ste dbyung bar bya'o snyam nas /	
des de'i nye 'khor kun tu bskor te song na	
mi de la des bzung ste dbyung ba'i phyogs chung	
ngu na lag mthil tsam yang mi gtsang bas ma	
reg pa cung zad kyang med pa de bzhin du	
/ dge slong dag ngas ji srid lhas byin la	
dkar po'i chos gang skra'i rtse mo'i cha shas tsam	
yang gzigs pa de'i bar du ni ngas 'di ltar	
lhas byin ngan song sems can dmyal bar bskal par	
/ gnas @418a *// pas gsor mi rung ba'o zhes lhas byin lung ma bstan gyi /	
ngas gang nas lhas byin la dkar po'i chos la	
chung ngu na skra'i rtse mo'i shas tsam yang ma	
gzigs pa de nas /	
ngas 'di ltar lhas byin ngan song sems can dmyal	
bar bskal par gnas pas gsor mi rung ba'o zhes	
lhas byin lung bstan to //	
dge slong dag lhas byin sdig pa mi dge ba'i	
chos gsum dang ldan pas ngan song sems can dmyal	
bar bskal par gnas pas gsor mi rung ngo //	
dge slong dag gsum gang zhe na /	
thog ma nyid nas lhas byin sdig pa 'dod par gyur cing /	
sdig pa 'dod pa'i dbang du gyur pa ste /	
gang lhas byin thog ma nyid nas sdig pa 'dod	
par gyur cing sdig pa 'dod pa'i dbang du gyur	
pa dam pa ma yin pa'i chos dang po 'di	
dang ldan pas / lhas byin ngan song sems can	
dmyal bar bskal par gnas pas gsor mi rung ngo	
dang ldan pas / // dge slong dag gzhan yang	
lhas byin sdig pa'i bshes gnyen can sdig pa'i grogs	
can sdig pa dang sdong pa ste /	
gang lhas byin thog ma nyid nas sdig pa'i bshes	
gnyen can sdig pa'i grogs can sdig pa dang sdong	
pa dam pa ma yin pa'i chos gnyis pa 'di	
dang ldan pas lhas byin ngan song sems can dmyal	
bar bskal par gnas pas gsor mi rung ngo //	
gzhan yang lhas byin khyad par ngan ngon cung zad	
tsam zhig @418b rtogs nas gong du bya ba yod	
bzhin du bar du sgyid lug par gyur te /	
gang lhas byin gyis khyad par ngan ngon cung zad rtogs nas /	
gong du bya ba yod bzhin du bar du sgyid	
lug pa dam pa ma yin pa'i chos gsum pa	
'di dang ldan pas lhas byin ngan song sems can	
dmyal bar bskal par gnas pas gsor mi rung ngo	
// bcom ldan 'das kyis de skad ces bka' stsal nas /	
bde bar gshegs pas de skad ces gsungs te /	
ston pas gzhan yang 'di skad ces bka' stsal to //	
'jig rten 'di na 'ga' yang ni //	
nam du'ang sdig 'dod skye ma 'gyur //	
des na sdig pa 'dod rnams kyis //	
'gro ba gang yin shes par gyis //	
lhas byin mkhas par kun grags shing //	
bsgoms pa yid ni bdag nyid du //	
bkur cing dpal gyis shin tu ni //	
mdzes par rnam par grags yin na //	
de ni bag med dang ldan 'dir //	
de bzhin gshegs la khyad bsad pas //	
rdzogs sangs rgyas ni rab mkhyen pas //	
bskal par gnas par de lung bstan //	
'jungs shing sdig pa'i kun rtog can //	
log par lta ba ma gus pa //	
sgo bzhi par ni shes pa ni //	
mnar med dmyal ba de thob bo //	
gnod pa med cing sdig pa'i las //	
mi mdzad pa la gang 'khu ba //	
'jig rten di dang pha rol tu 'ang //	
sdig pa de nyid reg par 'gyur //	
gang zhig dug gi bum pa yis //	
rgya mtsho ma rung byed 'dod pa //	
chu gter 'jigs rung @419a *//	
chen po de //	
de yis de sun mi phyin ltar //	
gang zhig de bzhin gshegs pa la //	
kha zer sun 'byin de dang 'dra //	
yang dag gzigs pa zhi ba'i thugs //	
gang la phyar kas mi rdzi ba //	
de 'dra ba ni bshes gnyen bya //	
de ni mkhas pas bsten bya ste //	
de lta bu la bsten byas na //	
legs par 'gyur zhing sdig mi 'gyur //	
bcom ldan 'das kyis de skad ces bka' stsal nas /	
dge slong de dag yi rangs te /	
bcom ldan 'das kyis gsungs pa la mngon par bstod do //	
de nas lhas byin 'phags pa la skur pa 'debs pa'i log pa'i lta ba dang ldan te /	
dge ba'i rtsa ba chad pa 'jig rten pha rol med do snyam pa'i nges pa thob nas /	
nyan thos rnams la gzhi lngas chos ston par byed de /	
shes ldan dag dge sbyong go'u ta ma ni zho dang 'o ma la longs spyod de /	
deng phyin chad bdag cag gis longs spyod par mi bya'o //	
de ci'i phyir zhe na /	
gzhi de las be'u rnams la gnod par 'gyur bas so //	
dge sbyong go'u ta ma ni sha la longs spyod par byed de /	
bdag cag gis longs spyod par mi bya'o //	
de ci'i phyir zhe na /	
gzhi de las srog chags dag gsod par 'gyur bas so //	
dge sbyong go'u ta ma ni lan tshva la longs spyod de /	
bdag cag gis longs spyod par mi bya ste /	
rdul khrod nas byung ba'i phyir @419b ro //	
dge sbyong go'u ta ma ni ras kha tshar bcad pa dag gyon te /	
bdag cag gis ras khar tshar ring po dag bgo'o //	
de ci'i phyir zhe na /	
gzhi de las tha ga pa rnams kyi skyes bu'i rtsal don med par 'gyur bas so //	
dge sbyong go'u ta ma ni dgon pa na gnas te /	
bdag cag grong du gnas par bya'o //	
de ci'i phyir zhe na /	
gzhi de las mi rnams kyi sbyin pa'i chos la	
longs ma spyad par 'gyur bas so zhes chos 'chad	
par byed do // bar sdom la /	
'o ma sha dang lan tshva dang //	
gos dang dgon par gnas pa'o //	
ji tsam na bcom ldan 'das ljongs rgyu zhing gshegs pa na /	
mnyan yod du byon pa dang /	
lhas byin gyis bsams pa /	
bdag gis dge sbyong go'u ta ma la gnod pa ni mang po zhig byas na /	
dge sbyong go'u ta ma bsad par ma nus kyis /	
song la de'i chung ma dbrog par bya'o zhes spring pa /	
de ser skya'i gzhir song ste /	
des grags 'dzin ma la /	
dge sbyong go'u ta ma rab tu byung nas khyod kyi phyir bdag 'ongs kyis /	
bdag dang khyod du lhan cig dga' mgur spyad par	
bya'o zhes spring pa des sa 'tsho ma la bzlas	
pa dang / des smras pa /	
khyod kyis 'di skad ces byang chub sems dpa' ni	
bdag cag gis lag pa nas 'dzin par spro na	
gal te khyod kyang spro na tshur shog cig ces	
spring zhig / des de la springs nas de ngo tsha med pas pho brang du zhugs so //	
@420a *// des them skas la 'dzegs nas /	
sa 'tsho ma mthong ba dang /	
des 'dzum pas thal mo sbyar ba brtsams shing de ni tshan po che'i stobs can yin pas /	
de'i lag pa g-yon pas de'i sor mo bsdams pas khrag 'dzag par gyur to //	
de nas de byang chub sems dpa'i rol ba'i rdzing du bor ro //	
de bor ba na khus btab pa sh'akya rnams kyis	
thos nas lhas byin byang chub sems dpa'i pho brang	
du zhugs nas / btsun mo rnams 'phrog go zhes rgyug pa na /	
de rnams kyi de rol pa'i rdzing du bor ba mthong nas /	
de rnams kyis gros bya bar brtsams pa 'di bsad dam /	
yang bsams pa /	
shi zin pa 'di bsad de ci rung /	
bcom ldan 'das kyis 'di ltar lhas byin ngan song	
sems can dmyal bar bskal par gnas te gsor mi	
rung ba'o zhes 'di lung bstan pa nyid do zhes	
de rnams kyi bskrad pa dang stor khur nas byung	
ste / bros pa las de'i gos ral te /	
dum bu gnyis su gyur to //	
des bsams pa /	
'di ni legs kyis bdag gi nyan thos rnams la bskon no snyam mo //	
des dus gzhan zhig na sh'akya rnams bsdus te smras pa /	
bdag rgyal srid la zhog cig /	
de rnams kyis smras pa /	
byang chub sems dpa'i btsun mo yod kyis de re	
zhig bdag gir byos la de nas phyis rgyal srid	
kyis shig ces de skad smras pa dang /	
lhas byin sh'akya rnams kyi dogs pa dang bral nas	
khang @420b bzang gi steng du 'dzegs te grags 'dzin	
ma'i drung du song ste /	
thal mo sbyar te smras pa /	
khyod kyis bka' stsal pa nyan gyis /	
thugs dpag mdzod cig dang /	
bdag gi btsun mo'i dam par bgyis la ser skya'i gzhi la rgyal srid bgyi'o //	
grags 'dzin ma ni rab gnon chen po'i stobs dang ldan pa yin pas /	
de khri bzang po las langs nas lag pa gnyis nas bzung ste /	
bus mos brdabs nas /	
de'i lag pa gnyis nas khrag 'dzag par gyur to //	
de sdug bsngal gyi tshor bas nyen pa dang /	
grags 'dzin mas smras pa /	
khyod ni ngo tsha med cing blun po yin te /	
khyod kho mos lag pa nas bzung ba gang yin	
pa'ang bzod par mi nus par kho mo 'dod dam	
/ kho mo'i khyim thab tu ni 'khor los sgyur ba'am /	
byang chub sems dpar 'gyur ro zhes des spyos nas /	
de nas pho brang nang nas byung ba dang /	
sh'akya rnams kyis smras pa /	
song la bcom ldan 'das la bzod par gsol cig /	
gal te khyod la bcom ldan 'das kyis bzod pa gnang na /	
de'i 'og tu rgyal srid byas so cog /	
des be'u yi lte ba lta bu zhes bya ba'i	
dug mchog tu rno bas sen mo'i gseb bkang ste	
/ bcom ldan 'das gang na ba der song la	
gal te dge sbyong go'u ta mas bzod par byas	
na de lta na legs /	
gal te bzod pa ma byas na /	
de nyid du de'i rkang pa gnyis la gtugs nas	
sen mo bkang pa'i dug gis rkang pa gnyis bskur	
bar bya'o snyam du bsams nas /	
bcom ldan 'das kyi zhabs gnyis @421a *//	
la gtugs nas /	
bcom ldan 'das la 'di skad ces gsol to //	
bcom ldan 'das bzod par gsol lo //	
bcom ldan 'das kyis dgongs pa /	
'di ci 'dra ba'i sems kyis nga'i spyan sngar 'ongs	
snyam na de bsad pa'i sems kyis yin par gzigs	
nas / de nas bcom ldan 'das kyis zhabs kyi	
mthil nas zhabs kyi pus mo'i lha nga man chad	
shel gyi rang bzhin du sprul nas cang mi gsung	
nas / bar bzhugs so // des bcom ldan 'das	
kyi zhabs gnyis la sen mos rmad byung bar brtsams	
pa las de'i sen mo chag nas de skyengs te	
nas / bar bzhugs so // / gsol pa /	
'di ltar khyod kyis /	
gang dag sangs rgyas skyabs 'gro ba //	
de dag ngan 'gror 'gro mi 'gyur //	
zhes gsungs pas khyod la skyabs su mchi'o //	
gal te ngan 'gror mchi bar gyur na /	
khyod kyi de brdzun lags par 'gyur ro //	
shin tu drag po'i las yongs su rdzogs par byas	
pa rnams la ni lus zhig pa la mi sdod	
pas / de gson po nyid du mnar med pa'i	
me 'bar bas kun nas yog nas kun dga' bo	
pas / tshig go / kun dga' bo bsregs so zhes du bar brtsams so //	
de nas tshe dang ldan pa kun dga' bo rang gi skye bo la mnyes gshin pa /	
snying rje dang ldan pa /	
byams pa'i bdag nyid can des smras pa /	
lhas byin tshur de bzhin gshegs pa dgra bcom pa	
yang dag par rdzogs pa'i sangs rgyas la skyabs su	
song zhig / @421b de sdug bsngal gyi tshor bas nyen cing /	
las kyi 'bras bu mngon sum du mthong nas /	
bsam pa thag pa nas sems bskyed cing tshig tu yang smras pa /	
bdag rus pa'i khong nas kyang sangs rgyas bcom ldan 'das la skyabs su 'gro'o //	
zhes smras nas /	
rang gi las kyis mnar med pa'i sems can dmyal ba chen por lhung ngo //	
de nas bcom ldan 'das kyis dge slong rnams la bka' stsal pa /	
dge slong dag lhas byin gyis dge ba'i rtsa ba mtshams sbyar te /	
mnar med pa'i sems can dmyal ba chen por bskal	
par gnas nas rang byang chub mngon sum du byas	
par gyur te / rang sangs rgyas rus pa can zhes bya bar 'gyur ro //	
de mngon par byang chub ma thag tu bsod snyoms la song nas /	
de mtha' gcig tu bzhag ste /	
lag pa 'khru zhing sems pa la zhugs pa /	
bdag ci'i phyir yun ring por 'khor ba na 'khor bar gyur snyam pa las /	
des bsams na bdag gis tshe rabs tshe rabs su	
bcom ldan 'das sh'akya thub pa byang chub sems dpar	
gyur pa dang / thams cad mkhyen pa shes bya	
la mnga' brnyes pa la yang pha rol gnon pa	
gyur pa dang / byas la / de yang rnyed pa dang bkur sti'i phyir yin par shes nas /	
des bsod snyoms de yang longs ma spyad par steng	
gi nam mkha' la mngon par 'phags te bar ba	
dang / gsal ba dang /	
char 'bebs pa dang /	
glog 'byin pa'i cho 'phrul dag byas nas phung po	
lhag ma med pa'i mya ngan las 'das pa'i dbyings	
su yongs su mya ngan las 'das par 'gyur ro	
// tshe @422a *//	
dang ldan pa sh'a ri'i bu dang /	
mo'u dgal gyi bu gnyis kyi kun tu spyod pa	
ni dus dus su sems can dmyal bar rgyu zhing	
'gro ba yin no //	
de nas tshe dang ldan pa sh'a ri'i bus tshe	
dang ldan pa mo'u dgal gyi bu chen po la	
'di skad ces smras so //	
tshe dang ldan pa mo'u dgal gyi bu chen po /	
bcom ldan 'das kyis lhas byin rang byang chub tu	
lung bstan gyis tshur bdag cag mnar med pa'i dmyal	
ba chen po'i nang du dong la lhas byin spro	
bsring ngo zhes de nas tshe dang ldan pa sh'a	
ri'i bu dang / mo'u dgal gyi bu chen po	
gnyis mnar med pa'i sems can dmyal ba chen po'i	
nang du dong ngo //	
de nas tshe dang ldan pa sh'a ri'i bus tshe	
dang ldan pa mo'u dgal gyi bu chen po la	
smras pa / tshe dang ldan pa mo'u dgal gyi	
bu chen po sems can dmyal ba rnams la som	
smras pa / zhig / de nas tshe dang ldan	
pa mo'u dgal gyi bu chen pos ji ltar sems	
mnyam par bzhag na /	
char pa'i rgyun gtun shing tsam 'bab pa de lta	
bu'i ting nge 'dzin la snyoms par zhugs pa dang	
/ chu de mnar med pa'i me lce rnams kyi bar du bskams so //	
de bzhin du gnya' shing dang shing rta'i srog shing	
tsam gyi char rgyun dag dbab par brtsams pa dang	
/ chu de 'ang bar du bskams so //	
de nas tshe dang ldan pa sh'a ri'i bus /	
mos pa'i ting nge 'dzin la snyoms par zhugs te /	
dmyal ba de thams cad chus bkang nas /	
tshe dang ldan pa mo'u dgal gyi bu chen @422b pos smras pa /	
lhas byin gang yin pa de tshur shog /	
lhas byin brgya stong phrag du ma 'ongs nas /	
tshe dang ldan pa mo'u dgal gyi bu chen pos smras pa /	
bcom ldan 'das kyi gcung lhas byin gang yin pa de tshur shog cig /	
de nas lhas byin tshe dang ldan pa sh'a ri'i bu dang /	
mo'u dgal gyi bu gang na ba der song ste phyin nas /	
tshe dang ldan pa sh'a ri'i bu dang /	
mo'u dgal gyi bu'i rkang pa gnyis la gtugs pa dang /	
de gnyis kyis smras pa /	
khyod la gnod pa'i khyad par cung zad yod dam /	
des smras pa /	
re zhig mnar med pa'i sems can rnams kyi spyi mthun gang yin pa de lta zhog gi /	
bdag la gang zag pa lhag pa mchis pa gang lags pa de gson cig /	
lcags kyi ri 'bar rab tu 'bar /	
kun tu rab tu 'bar te /	
me lce gcig tu gyur pa dag mchis nas bdag la til bzhin du 'thag par bgyid do //	
sog le phyogs gnyi ga na so mchis pas yan lag dang nying lag rnams 'thub par bgyid do //	
lcags kyi tho ba 'bar rab tu 'bar /	
kun tu rab tu 'bar te /	
me lce gcig tu gyur pa dag gis myur ba myur bar mgo phye mar rlog par bgyid do //	
phyogs bzhi nas glang po che dag mchis nas de	
rnams kyis bdag 'bras phye bzhin du thag par bgyid	
do; ;tshe dang ldan pa sh'a ri'i bu dang mo'u	
dgal gyi bu gnyis kyis smras pa /	
lhas byin khyod kyis lcags kyi ri 'bar rab tu 'bar /	
kun tu rab tu 'bar te /	
me lce gcig tu gyur pa dag 'ongs te /	
@423a *// khyod la til bzhin 'thag par byed do zhes smras	
pa gang yin pa de ni 'di ltar khyod kyis	
/ bcom ldan 'das dgrongs pa'i phyir ri bya rgod	
kyi phung po las rdo 'phangs pa de'i las kyi	
'bras bu yin no //	
sog le phyogs gnyis na so yod pa 'bar rab tu 'bar /	
kun tu rab tu 'bar te /	
me lce gcig tu gyur pa dag gis yan lag	
dang nying lag thams cad 'thub par byed do zhes	
smras pa gang yin pa de ni /	
'di ltar khyod kyis bcom ldan 'das kyi nyan thos	
kyi dge 'dun phye ba de'i las kyi 'bras bu	
yin no // lcags kyi tho ba 'bar rab tu 'bar kun tu rab tu 'bar te /	
me lce gcig tu gyur pa rnams kyis myur ba	
myur bar klad pa phye mar rlog go zhes smras	
pa gang yin pa de ni /	
'di ltar khyod kyis dge slong ma dgra bcom pa autpa la'i mdog khu tshur gyis bsnun te /	
bsad pa de'i las kyi 'bras bu yin no //	
phyogs bzhi nas glang po che rnams lhags te de	
rnams kyis bdag 'bras phye bzhin du 'thag par byed	
do zhes smras pa gang yin pa de ni /	
'di ltar khyod kyis bcom ldan 'das dgrongs pa'i phyir	
glang po 'che'i dam pa nor skyong sbad pa de'i	
las kyi 'bras bu yin no //	
de lta mod kyi khyod bcom ldan 'das kyis lung bstan to //	
btsun pa sh'a ri'i bu ci zhig tu /	
dge slong dag lhas byin gyi dge ba'i rtsa ba @423b mtshams sbyar bas /	
mnar med pa'i sems can dmyal ba chen por bskal par gnas nas /	
rang sangs rgyas rus pa can zhes bya bar 'gyur ro zhes gsungs so //	
des smras pa /	
btsun pa sh'a ri'i bu gal te de lta na /	
bdag blo gcig pus mnar med pa'i sems can dmyal ba chen por gnas par yang bzod do ///	
'dul ba gzhi /	
bam po brgya dgu pa ste tha ma'o //	
de nas tshe dang ldan pa sh'a ri'i bu dang /	
mo'u dgal gyi bu gnyis ko ka li ka la sogs pa gang na ba der dong ba dang /	
ji tsam na ko ka li ka'i lce thong gshol brgyas rmod do //	
mi mjed kyi bdag po tshangs pas ko ka li ka la smras pa /	
ko ka li ka dge slong sh'a ri'i bu dang /	
mo'u dgal gyi bu des pa tshangs pa mtshungs par spyod pa la /	
'o byams pa dag la sems dad pa skyed cig /	
de skad ces smras pa dang /	
ko ka li kas tshe dang ldan pa sh'a ri'i bu dang /	
mo'u dgal gyi bu gnyis mthong nas smras pa /	
sdig pa can 'di gnyis 'dir yang 'ongs pa lta	
zhes tshig tu smras ma thag tu ko ka li	
ka'i lce la thong gshol stong gis rmed par gyur	
to // de nas tshe dang ldan pa sh'a ri'i	
bu dang mo'u dgal gyis bu gnyis kyis 'di dag	
la ci byar yang med do snyam nas slar log	
to // ste / 'od srung rdzogs byed gang na ba der song ba dang /	
de nas 'od srung rdzogs byed kyis tshe dang ldan @424a *//	
pa sh'a ri'i bu dang /	
mo'u dgal gyi bu gnyis kyi rkang pa la gtugs nas smras pa /	
'phags pa sh'a ri'i bu bdag gis chos log par	
bshad pas skye ba'i tshogs bslus pa de'i las kyi	
rnam par smin pas bdag gi lce la thong gshol	
lnga brgyas rmed do //	
slob ma rnams kyis ji lta ji ltar bdag gi mchod pa la bgyi ba bgyid pa /	
de lta de ltar bdag gis ches mi bzad pa'i tshor ba nyams su myong lags kyis /	
bdag gi gnas skabs de dag la rig par bgyis nas /	
de'i mchod pa la bya ba ma byed cig /	
ces bzlog tu gsol /	
de bzhin du bya'o zhes khas blangs nas tshe dang ldan pa sh'a ri'i bu dang /	
mo'u dgal gyi bu gnyis kyis dmyal bar brgyus te /	
rdzu 'phrul gyis 'dzam bu'i gling du phyin nas de	
gnyis kyis bcom ldan 'das dang dge slong rnams dang	
/ skye bo'i tshogs la lhas byin dang /	
ko ka li ka dang /	
rdzogs byed la sogs pa sems can dmyal bar skyes pa rnams kyi gnas skabs rgyas par bsnyad do //	
dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa lhas byin gyis bcom ldan 'das kyi bka'/	
bka' ma lags par bgyis bas mnar ma mchis pa'i	
sems can dmyal ba chen por lhung ba la gzigs	
/ bcom ldan 'das kyis bka' @424b stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang 'dis nga'i tshig ma yin par byas pas /	
tshul ma yin pas sdug bsngal bar gyur pa de nyon cig /	
dge slong dag sngon byung ba byang chub sems dpa'	
ma nges pa'i phung po la gnas pa na ba	
lang rnams kyi nang du skyes nas /	
khyu mchog tu gyur te /	
de nub mo grong khyer nas byung nas rgyal po'i mon sran gre'u'i zhing la za /	
nyin par grong khyer na gnas so //	
ji tsam na de'i drung du bong bu zhig 'ongs nas smras pa /	
zhang po khyod kyi khrag dang sha dang pags pa	
ni rgyas la; khyod rgyu ba ni lan 'ga' yang	
bdag gis ma mthong ngo //	
des smras pa /	
tsha bo bdag ni nub mo rgyal po'i mon sran gre'u'i zhing la za'o //	
des smras pa /	
zhang po bdag kyang khyod dang lhan cig mchi'o //	
des smras pa /	
tsha bo khyod ni skad 'byin 'dod pas gnod par mi 'gyur grang /	
des smras pa /	
zhang po mi dbyung gis 'dong ngo //	
de gnyis kyis rgyal po'i mon sran gre'u'i zhing gi 'greng rib rnams dral te zhugs nas /	
bong bus ji srid 'grangs pa de srid skad ma phyung ngo //	
de nas smras pa /	
zhang po re zhig glu zhig blang ngam /	
khyu mchog gis smras pa /	
kho bo ma song gi bar du yud tsam zhig sdod la /	
de'i 'og tu ci dga' ba gyis shig ces smras nas bros pa dang /	
bong bus skad phyung ba rgyal po'i mi rnams kyis thos nas bzung ste /	
shes ldan dag bong bu 'dis ni rgyal po'i @425a *//	
mon sran gre'u'i zhing thams cad zos kyis chad pas	
gcad par bya'o zhes de rnams kyis rna ba bcad	
de mgul du gtun gcig gtags nas btang ngo //	
de phan tshun 'khyam pa khyu mchog gis mthong nas /	
des de la tshigs su bcad de smras pa /	
legs par glu blangs glu rab blangs //	
khyod kyis glu yi 'bras bu thob //	
khyod kyi glu yis bdag gi yang //	
rna ba de'u ni yal bar gyur //	
tshig mi bsrung ba gang yin pa //	
de la 'di 'dra 'byung 'gyur gyi //	
rna dum gtun gyis rnam brgyan pa //	
da ni 'khyam par byed la rag /	
des kyang tshigs su bcad de slar smras pa /	
so chag khyod ni kha rog cig /	
glang rgan khyod ni kha rog cig /	
lag na dbyug thogs mi gsum po //	
khyod nyid kyang ni tshol bar byed //	
bcom ldan 'das kyis bka' stsal pa /	
dge slong dag ji snyam du sems /	
de'i tshe de'i dus kyi khyu mchog gang yin pa de ni nga nyid yin no //	
de'i tshe de'i dus kyi bong bu gang yin pa de ni lhas byin 'di nyid yin te /	
de na yang 'dis nga'i tshig tshig tu ma byas pas /	
tshul ma yin pas sdug bsngal bar gyur to //	
da ltar yang 'dis nga'i tshig tshig tu ma byas	
pas 'di tshul ma yin pas sdug bsngal bar gyur	
to // gzhan yang ji ltar 'dis nga'i tshig tshig	
tu ma byas pas 'di tshul ma yin pas sdug	
bsngal bar gyur pa de nyon cig /	
dge slong dag sngon byung ba ri bor zhig na /	
khyim bdag cig gnas pa de la @425b glang mtshan dang ldan pa zhig yod nas /	
des de dge sbyong dang /	
bram ze dang /	
rang gi skye bo dang /	
phongs pa dang /	
mgon med pa dang /	
bkren pa dang /	
nad pa rnams dang zan byin nas ci dgar spyod du btang ngo //	
de dus gzhan zhig na phan tshun du rgyu rgyu	
ba las 'dam du song nas khyim bdag gis nyi	
ma nub tsam na thos te btsal ba las de'i	
drung du phyin nas /	
des bsams pa /	
da ni dbyung mi nus kyis sang nang par dbyung bar bya'o snyam mo //	
glang gis smras pa /	
bdag gis mdun du zhags pa zhig zhog la bzhud cig dang /	
gal te wa 'ongs par gyur pa dang /	
bdag gi ras zhags pa blangs te de gdab par bya'o //	
des de'i mdun du zhags pa zhig bzhag nas song ba dang /	
mtshan mo ji tsam na wa zhig 'ongs nas /	
des smras pa /	
padma'i rtsa ba dang /	
padma dkar po dag 'byin pa ni su zhig /	
glang gis smras pa /	
kho bo yin te /	
'dam gyi nang du bying nas 'dug go /	
was bsams pa /	
bdag zas dang phrad do snyam nas /	
des de la gtse bar brtsams pa dang /	
glang gis smras pa /	
khyod phyogs 'di nas song zhig /	
tshul ma yin pas sdug bsngal bar gyur ta re /	
'on kyang de ldog tu ma btub nas /	
de kho na bzhin du 'tshe ba dang /	
glang gis tshigs su bcad de smras pa /	
kho bo padma'i rtsa mi 'dzin //	
kho bo padma dkar po'ang min //	
gal te khyod ni za 'dod na //	
rgyab tu song la bza' bar gyis //	
was bza'o snyam nas rgyab tu zhon pa dang /	
khyu mchog gi ras zhags pa btab pas wa'i ske nas thogs nas nam @426a *//	
mkha' la 'phyang ba dang /	
glang gis tshigs su bcad de smras pa /	
khyod ci gar mkhan dzab ke ba'am //	
'on te gar slob khye'u zhig yin //	
dgon par bya dga' ster ba med //	
bzo ni grong khyer bstan par gyis //	
was kyang tshigs su bcad de smras pa /	
bdag ni gar mkhan dzab ke ba'am //	
gar slob khye'u ni ma yin te //	
brgya byin gyis ni skas btsugs pas //	
bdag ni tshangs pa'i 'jig rten 'gro //	
glang gis yang tshigs su bcad de smras pa /	
brgya byin gyis ni skas ma btsugs //	
tshangs pa'i 'jig rten smos ci dgos //	
thabs kyi zhags pas khyod thogs pas //	
khyod ni 'tsho bar ma mthong ngo //	
dge slong dag ji snyam du sems /	
de'i tshe de'i dus kyi khyu mchog gang yin pa de ni nga nyid yin no //	
de'i tshe de'i dus kyi wa gang yin pa de ni lhas byin 'di nyid yin te /	
de na yang 'dis nga'i tshig tshig tu ma byas	
pas tshul ma yin pas sdug bsngal bar gyur to	
// da ltar yang 'dis nga'i tshig tshig tu ma	
byas pas tshul ma yin pas sdug bsngal bar gyur	
// to // dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa lhas byin gyis bcom ldan 'das kyi bka'	
ma mnyan pas mnar ma mchis par gzhol bar gyur	
pa la gzigs / bcom ldan 'das kyis bka' stsal pa /	
dge slong dag da ltar gyi 'di 'ba' zhig tu	
ma zad de ji ltar 'das pa'i dus na yang	
'dis / ngas smras @426b pa'i tshig ma mnyan pas	
mnar med par gzhol bar gyur pa de nyon cig	
'dis / / dge slong dag sngon byung ba rgyal po'i pho brang 'byor pa dang /	
rgyas pa dang /	
bde ba dang /	
lo legs par skye bo dang mi mang pos gang	
ba zhig na rgyal po sems dpa' zhes bya ba	
rgyal srid byed du 'jug ste /	
bsod nams kyi mthus lha rnams kyi bar snang la stan 'dzin to //	
rgyal po de'i mdun na 'don de la bu spun	
gnyis yod pa las de la phu bo shos ni	
mngon par 'byung bar dga' la /	
nu bo shos ni mdun na 'don la dga' bar gyur to //	
phu bo shos kyi pha chos dang chos ma yin pas mdun na 'don byed pa mthong nas /	
des bsams pa /	
bdag pha shi nas mdun na 'don du gyur te /	
bdag gis kyang chos dang chos ma yin pas mdun	
na 'don byas na sems can dmyal ba rnams su	
gzhol bar 'gyur gyis /	
ma la bdag rab tu 'byung bar bya'o snyam nas /	
des pha la gsol te /	
bcom ldan 'das kyis bstan pa la rab tu byung ngo //	
ji tsam dus gzhan zhig na mdun na 'don shi	
nas nu bo shos mdun na 'don du bcug ste	
/ de chos dang chos ma yin pas mdun na 'don byed par brtsams te /	
skye bo'i tshogs la 'tshe bar byed do //	
ji tsam na mi zhig phan tshun 'khyam 'khyam pa las /	
pho bo shos rab tu byung ba de'i drung du song ba dang /	
des de la dris pa /	
khyod gang nas 'ongs /	
des smras pa /	
rgyal po'i pho brang che ge mo zhes bya ba nas so //	
des gtam dri bar brtsams @427a *//	
pa dang /	
des smras pa /	
rgyal po'i mdun na 'don shi nas de'i nu bo shos mdun na 'don du bcug ste /	
de chos ma yin pas mdun na 'don byed pas /	
skye po'i tshogs la 'tshe bar byed do //	
des smras pa /	
dus cung zad cig mnogs shig dang /	
bdag nyid der song nas phan pa ma yin pa las bzlog par bya zhing /	
ji ltar yul mi rnams la mi gnod par phan par byed pa la sbyar bar bya'o //	
mi des gnyen rnams kyi drung du song ste skabs de smras pa /	
thos pa gcig nas gcig tu brgyud pas /	
nu bo shos des thos nas /	
des rgyal po la smras pa /	
lha bdag gi phu bo de mchi lags so //	
rgyal pos smras pa /	
legs kyis de nyid mdun na 'don du 'gyur ro //	
des smras pa /	
lha khyod la bdag gis dus 'di srid cig tu zham 'bring bgyis pa ni don ma mchis so //	
rgyal pos smras pa /	
'di ni 'jig rten gyi chos yin te /	
de phu bo yin pas so //	
'on kyang rnam pa gcig gis khyod mdun na 'don du 'gyur pa yod de /	
gal te de 'ongs pa dang /	
khyod kyis bdag phu bo lags so zhes smros shig /	
des smras pa /	
bka' bzhin 'tshal /	
de bzhin du smra bar bgyi'o //	
ji tsam na de 'ongs pa de rgyal po 'khor dang bcas pas mthong nas langs pa dang /	
de ni ma langs so //	
des de la smras pa /	
khyod kho bo'i nu bo yin na /	
ci'i phyir mi ldang /	
des smras pa /	
khyod nyid nu bo yin @427b gyis /	
kho bo ni phu bo yin no //	
gal te khyod yid mi ches na bdag cag ni	
rgyal po'i pho brang du chen por gyur pas lha	
la zhu'o // phu bos rgyal po la dris po /	
kye rgyal po bdag cag gnyis las phu bo gang lags pa gsung shig /	
rgyal pos shes bzhin du brdzun gyi tshig smras pa /	
'di ni phu bo yin no //	
khyod ni nu bo yin no zhes tshig tu smras	
ma thag kho nar lha rnams kyis stan btang bas	
sa la rdab nus te /	
de'i kha nas rul pa'i dri byung bar gyur te /	
mdun na 'don gyi bu phu'o shos kyis tshigs su bcad de smras pa /	
brdzun gyi tshig ni gsungs pas na //	
lha rnams 'di nas dong ba dang //	
zhal yang mnam par gyur nas su //	
mtho ris las kyang nyams par gyur //	
rgyal po bden par gsungs shig kye //	
sngon gyi ji lta bzhin du 'gyur //	
gal te brdzun ni gsung mdzad na; ;sems dpa' 'og tu nges par bzhud //	
gang zhig chos bzhin 'dri ba la //	
chos ma yin par ston byed na //	
chu na rgyu ba'i nya bzhin du //	
de ni lce ma mchis par 'gyur //	
rgyal po bden par gsungs shig kye //	
sngon gyi ji lta bzhin du 'gyur //	
gal te brdzun ni gsung mdzad na //	
sems dpa' 'og tu nges par bzhud //	
gang zhig chos bzhin 'dri ba la //	
chos ma yin par ston byed na //	
der ni skyes pa min skye zhing //	
der ni skyes par skye mi 'gyur //	
rgyal po bden par gsungs shig kye //	
sngon gyi ji lta bzhin du 'gyur //	
gal te brdzun ni gsung mdzad na //	
sems dpa' 'og tu nges par @428a *//	
bzhud //	
gang zhig chos bzhin 'dri ba la //	
chos ma yin par ston byed na //	
lhas ni dus su char mi 'bebs //	
der ni dus ma yin par 'bab //	
rgyal po bden par gsungs shig kye //	
sngon gyi ji lta bzhin du 'gyur //	
gal te brdzun ni gsung mdzad na //	
sems dpa' 'og tu nges par bzhud //	
gang zhig chos bzhin 'dri ba la //	
chos ma yin par ston byed na //	
sprul bzhin du ni skye bo de'i //	
lce gnyis dag ni 'byung bar 'gyur //	
rgyal po bden par gsungs shig kye //	
sngon gyi ji lta bzhin du 'gyur //	
gal te brdzun ni gsung mdzad na //	
sems dpa' 'og tu nges par bzhud /	
de ltar rgyal po sems dpa' yis //	
shin tu mi bzad las byas nas //	
sdig pa byed pa rnams kyi gnas //	
dmyal ba mnar med thob par 'gyur //	
dge slong dag ji snyams sems /	
de'i tshe de'i dus kyi phu bo shos gang yin pa de ni nga nyid yin no //	
de'i tshe de'i dus kyi rgyal po sems dpa' gang	
yin pa de ni lhas byin 'di nyid yin te	
/ de na yang 'di ngas smras pa'i tshig ma	
mnyan pas mnar med pa'i sems can dmyal ba thob	
/ bo // de ltar yang 'di ngas smras pa'i	
tshig ma mnyan pas mnar med pa'i sems can dmyal	
/ bo // ba thob bo // dge slong rnams the tshom skyes te /	
the tshom thams cad gcod pa sangs rgyas bcom ldan 'das la zhus pa /	
btsun pa bcom ldan 'das kyis sman par gsungs pa'i	
bka' lhas byin gyis ma mnyan par gyur pas @428b	
mnar ma mchis par gzhol bar gyur pa la gzigs	
/ bcom ldan 'das kyis bka' stsal pa /	
dge slong dag da ltar gyi 'di 'ba' zhig tu ma zad de /	
ji ltar 'das pa'i dus na yang 'di ltar ngas	
phan par smras pa'i tshig ma mnyan pas tshul ma	
yin pas sdug bsngal bar gyur pa de nyon cing	
/ dge slong dag sngon byung ba ri bor zhig na 'khrul 'khor gyi slob dpon zhig gnas te /	
des rigs mnyam pa las chung ma blangs nas de de dang lhan cig rtse bar byed /	
dga' bar byed /	
dga' mgur spyod par byed de /	
de rtse bar byed /	
dga' bar byed /	
dga' mgur spyod par byed pa las dus gzhan zhig	
na chung ma sems can dang ldan par gyur te	
/ de zla ba brgyad dam dgu lon pa na khye'u zhig btsas so //	
btsas nas nyi ma bdun gsum nyi shu rtsa gcig	
tu de'i btsas pa'i btsas ston rgya cher byas nas	
rigs mthun pa'i ming btags te /	
de bskyed bsrings nas chen por gyur pa dang de'i pha shi'o //	
de ri bor zhig na /	
'khrul 'khor gyi slob dpon gzhan zhig yod pa la /	
'khrul 'khor gyi bzo bslab par brtsams nas /	
des ri bor zhig na khyim bdag cig yod pa las bu mo bslangs pa dang /	
des smras pa /	
gal te nyi ma ga ge mo zhig la 'ongs na ni sbyin no //	
gzhan du na ni mi sbyin no //	
des 'khrul 'khor gyi slob dpon la smras pa /	
mkhan po ri bor che ge mo zhes bgyi ba	
na khyim bdag cig mchis pa la bdag gis bu	
mo bslangs nas / de'i mchid nas gal te nyi ma ga ge mo zhes @429a *//	
bya ba la 'ongs na ni sbyin gyi /	
'on te ma 'ongs na ni mi sbyin no zhes mchi'o //	
'khrul 'khor gyi slob dpon gyis smras pa /	
bu gal te de lta na 'dong /	
kho bo nyid kyis blang bar bya'o zhes /	
de de dang lhan cig shing las byas pa'i rma bya la zhon nas /	
nyi ma gang la nges par byas pa /	
de nyid kyi nyi ma la ri bor der phyin	
pa 'jig rten gyis mthong nas mchog tu ngo mtshar	
skyes so // de nas bu mo blangs te slar yang 'khrul 'khor la zhon te /	
rang gi khyim du 'ongs nas 'khrul 'khor bsdus te /	
de'i ma la gtad nas smras pa /	
khyod kyi bu 'dis 'khrul 'khor 'gro ba'i sbyor ba shes kyi slar log pa mi shes kyis /	
khyod kyis 'di la 'khrul 'khor mi sbyin cig ces bsgo'o //	
des yang nas yang du ma la smras pa /	
yum 'khrul 'khor bdag la stsol cig dang skye bo'i tshogs dbang du bgyi'o //	
des smras pa /	
bu khyod kyi slob dpon na re /	
'dis 'khrul 'khor 'gro ba'i sbyor ba shes kyi slar	
log pa mi shes kyis ma sbyin cig zer bas	
tshul ma yin pas sdug bsngal bar 'gyur du 'ong	
ngo // de bas na kho mos mi sbyin no //	
des smras pa /	
yum bdag gis 'gro ba dang ldog pa 'tshal mod	
kyi slob dpon de phrag dog gis mi ster mod	
/ bud med ni sems yang zhing 'dod chen che	
ba yin pas de de la byin nas 'khrul 'khor	
sbyar te zhon nas song ba dang /	
skye bo'i tshogs chen po dga' bar gyur to //	
de nas @429b 'khrul 'khor gyi slob dpon gyis mthong nas des smras pa /	
pha bi slar mi 'ong par song ngo //	
des ji lta ji ltar 'khrul 'khor bcus pa de	
lta de ltar shin tu thag ring por ldings nas	
ji tsam na rgya mtsho chen por lding pa dang	
/ rgya mtsho chen po ni lhas rgyun du char 'babs pa yin pas /	
des sbyor kha rnams bangs nas tshul ma yin pas sdug bsngal bar gyur to //	
lhas tshigs su bcad de smras pa /	
gang zhig don 'dod brtse bas phan pa yi //	
ji skad bstan pa'i tshig ni mi 'dzin cing //	
'chos pa med cing su'i tshig mi nyan gang //	
de ni shing las byas pa'i bya yis khyer //	
dge slong dag ji snyam du sems /	
de'i tshe de'i dus kyi 'khrul 'khor gyi slob dpon gang yin pa de ni nga nyid yin no //	
de'i tshe de'i dus kyi de'i slob ma gang yin pa de ni lhas byin 'di nyid yin te /	
de na yang ngas phan par smras na /	
nga'i tshig 'di ma mnyan pas tshul ma yin pas sdug bsngal bar gyur to //	
da ltar yang ngas phan par smras na nga'i tshig 'dis ma mnyan pas /	
mnar med pa'i sems can dmyal bar gzhol bar gyur to //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa dge 'dun gyi dbyen zhes bgyi /	
dge 'dun mthun pa zhes bgyi na /	
de la dbyen ni gang lags /	
dge 'dun mthun pa ni gang lags /	
nye bar 'khor 'di ltar dge slong rnams chos la chos ma yin pa'i 'du shes dang /	
chos @430a *//	
ma yin pa la chos kyi 'du shes dang /	
mi mthun pa la mthun pa'i 'du shes kyis las	
rnams byed na 'di ni dge 'dun gyi dbyen zhes	
bya'o // 'di ltar chos la chos kyi 'du shes dang /	
mthun pa la mthun pa'i 'du shes kyis las rnams	
byed na 'di ni dge 'dun mthun pa zhes bya'o	
// gang na dge slong gcig gnas pa de na dge 'dun gyi dbyen du mi 'gyur ro //	
gang na gnyis dang gsum nas brgyad kyi bar gnas	
pa de na yang dge 'dun gyi dbyen du mi	
'gyur ro // gang na dge slong gu'am /	
lhag pa yod pa de na rgyu gnyis kyis dge 'dun gyi dbyen du 'gyur te /	
gsol ba'i las dang chul shing len pas so //	
gsol ba'i las ji lta bu zhe na /	
'di ltar lhas byin gyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed de /	
tshe dang ldan pa dag dge sbyong go'u ta ma	
ni 'di skad ces brtul zhugs kyi gzhi lngas dge	
slong dag pa dang /	
grol ba dang /	
nges par 'byung ba dang /	
bde ba dang /	
sdug bsngal las 'da' bar 'gyur /	
bde ba dang sdug bsngal las 'das pa thob par gyur te /	
tshe dang ldan pa dag lnga gang zhe na /	
dge slong dgon pa nyid ni dag pa dang /	
grol ba dang /	
nges par 'byung ba dang /	
bde ba dang sdug bsngal las 'da' bar 'gyur /	
bde ba dang /	
sdug bsngal las 'das pa thob par 'gyur ro //	
tshe dang @430b ldan pa dag dge slong shing drung pa nyid dang /	
bsod snyoms pa nyid dang /	
chos gos gsum pa nyid dang /	
phyag dar khrod pa nyid ni dag pa dang /	
grol ba dang /	
nges par 'byung ba dang /	
bde ba dang /	
sdug bsngal las 'da' bar 'gyur /	
bde ba dang /	
sdug bsngal las 'das pa thob par 'gyur ro zhes zer na /	
tshe dang ldan pa dag khyed cag las gang brtul	
zhugs kyi gzhi lnga po 'di dag gis dag pa	
dang / grol ba dang /	
nges par 'byung bar mi bzod pa de dag dge sbyong go'u tam las ring du gyis shig /	
tha dad par gyis shig /	
rgyang srings shig ces zer ba 'di ni gsol ba ste /	
de lta bu ni gsol ba'i las kyis yin no //	
tshul shing len pa ji lta bu zhe na /	
'di lta lhas byin gyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed de /	
tshe dang ldan pa dag dge sbyong go'u ta ma	
ni 'di skad ces brtul zhugs kyi gzhi lngas dge	
slong dag pa dang /	
grol pa dang /	
nges par 'byung ba dang /	
bde ba dang /	
sdug bsngal las 'da' bar 'gyur /	
bde ba dang sdug bsngal las 'das pa thob par 'gyur te /	
tshe dang ldan pa dag lnga gang zhe na /	
dge slong dgon pa pa nyid ni dag pa dang /	
grol ba dang /	
nges par 'byung ba dang /	
bde ba dang /	
sdug bsngal las 'da' bar 'gyur /	
bde ba dang sdug bsngal las 'das pa thob par 'gyur ro //	
dge slong @431a *//	
shing drung pa nyid dang /	
bsod snyoms pa nyid dang /	
chos gos gsum pa nyid dang /	
phyag dar khrod pa nyid ni dag pa dang /	
grol ba dang /	
nges par 'byung ba dang /	
bde ba dang sdug bsngal las 'da' bar 'gyur /	
bde ba dang sdug bsngal las 'das pa thob par 'gyur ro zhes zer na /	
tshe dang ldan pa dag khyed cag las gang brtul	
zhugs kyi gzhi lnga po 'di dag gis dag pa	
dang / grol ba dang /	
nges par 'byung bar mi bzod pa de dag dge sbyong go'u ta ma las ring du 'gyur /	
tha dad par 'gyur /	
rgyang sring bar 'gyur gyis tshul shing long zhig ces	
lhas byin bdag nyid dang ldas tshul shing len pa	
yin te / de lta bu ni tshul shing len pa yin no //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa re zhig gnas nas phyung bas /	
dge 'dun gyi dbyen du 'gyur la /	
gnas nas phyung ba'i rjes su phyogs pas ma lags /	
gnas nas phyung ba'i rjes su phyogs pa'i rjes su phyogs pas ma lags /	
gnas nas 'byin pas ma lags /	
gnas nas 'byin pa'i rjes su phyogs pas ma lags /	
gnas nas 'byin pa'i rjes su phyogs pa'i rjes su phyogs pas ma lags sam /	
btsun pa re zhig gnas nas phyung ba'i rjes su	
phyogs pas dge 'dun gyi dbyen du 'gyur la gnas	
nas phyung bas ma @431b lags /	
gnas nas phyung ba'i rjes su phyogs pa'i rjes su phyogs pas ma lags /	
gnas nas 'byin pa'i ma lags /	
gnas nas 'byin pa'i rjes su phyogs bas ma lags /	
gnas nas 'byin pa'i rjes su phyogs pa'i rjes su phyogs pas ma lags sam /	
btsun pa re zhig gnas nas phyung ba'i rjes su	
phyogs pa'i rjes su phyogs pas dge 'dun gyi dbyen	
du 'gyur la / gnas nas phyung bas ma lags /	
gnas nas phyung ba'i rjes su phyogs pas ma lags /	
gnas nas 'byin pas ma lags /	
gnas nas 'byin pa'i rjes su phyogs pas ma lags /	
gnas nas 'byin pa'i rjes su phyogs pa'i rjes su phyogs pas ma lags sam /	
btsun pa re zhig gnas nas 'byin pas dge 'dun gyi dbyen du 'gyur la /	
gnas nas phyung bas ma lags /	
gnas nas phyung ba'i rjes su phyogs pas ma lags /	
gnas nas phyung ba'i rjes su phyogs pa'i rjes su phyogs pas rjes su phyogs pas ma lags /	
gnas nas 'byin pa'i rjes su phyogs pas ma lags /	
gnas nas 'byin pa'i rjes su phyogs pa'i rjes su phyogs pas ma lags sam /	
btsun pa re zhig gnas nas 'byin pa'i rjes su phyogs pas dge 'dun gyi dbyen du 'gyur la /	
gnas nas phyung bas ma lags gnas nas phyung ba'i rjes su phyogs pas ma lags /	
gnas nas phyung ba'i rjes su phyogs pa'i rjes su phyogs pas ma lags /	
gnas nas 'byin pas ma lags /	
gnas nas 'byin @432a *//	
pa'i rjes su phyogs pa'i rjes su phyogs pas ma lags sam /	
btsun pa re zhig gnas nas 'byin pa'i rjes su	
phyogs pa'i rjes su phyogs pas dge 'dun gyi dbyen	
du 'gyur la / gnas nas phyung bas ma lags /	
gnas nas phyung ba'i rjes su phyogs pas ma lags /	
gnas nas phyung ba'i rjes su phyogs pas rjes su phyogs pas ma lags /	
gnas nas 'byin pas ma lags /	
gnas nas 'byin pa'i rjes su phyogs pas ma lags sam /	
nye bar 'khor gnas nas phyung ba 'ba' zhig ma	
gtogs par 'di dag thams cad kyis dge 'dun gyi	
dbyen du 'gyur ro; ;bar sdom la /	
dge 'dun dbyen dang mthun pa dang //	
gcig pu dge 'dun dbyen min dang //	
tha ma dgu po dbyen dang ni //	
gnas dbyung gsum po drug tshan yin //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa bcom ldan 'das kyis nyan thos kyis dge 'dun mthun pa'i dbyen bgyis nas /	
mnar med pa'i kha na ma tho ba skye zhing	
mtshams med pa'i kha na ma tho ba'i las kyis	
reg par 'gyur ro zhes gang gsungs pa /	
btsun pa ji tsam gyis na /	
nyan thos kyi dge 'dun mthun pa'i dbyen bgyis nas /	
mnar med pa'i kha na ma tho ba skye zhing	
mtshams med pa'i kha na ma tho ba'i las kyis	
reg par 'gyur lags /	
nye bar 'khor 'di ltar dge slong chos ma yin pa la chos ma yin pa'i 'du shes dang /	
dbyen la chos @432b ma yin pa'i 'du shes kyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing dge 'dun gyi dbyen bya ba'i phyir pha rol gnon pa byed na /	
'di tsam gyis na nye bar 'khor dge slong gi	
nyan thos kyi dge 'dun mthun pa'i dbyen byas nas	
mnar med pa'i kha na ma tho ba skye zhing	
mtshams med pa'i kha na ma tho ba'i las kyis	
reg par 'gyur ro //	
nye bar 'khor 'di ltar dge slong gis chos ma	
yin pa la chos ma yin pa'i 'du shes dang	
/ dbyen la chos kyi 'du shes kyis dge slong rnams la go bar byed /	
kun tu go bar byed /	
slob par byed; 'dzin du 'jug par byed cing dge 'dun gyi dbyen bya ba'i phyir /	
pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing	
mtshams med pa'i kha na ma tho ba'i las kyis	
ni reg par mi 'gyur ro //	
nye bar 'khor 'di ltar dge slong gis chos ma	
yin pa la chos ma yin pa'i 'du shes dang	
/ dbyen la yid gnyis kyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing	
mtshams med pa'i kha na ma tho ba'i las kyis	
@433a *// ni reg par mi 'gyur ro //	
nye bar 'khor 'di ltar dge slong gis chos ma yin pa la chos kyi 'du shes dang /	
dbyen la chos ma yin pa'i 'du shes kyis /	
dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir /	
pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis reg par 'gyur ro //	
nye bar 'khor 'di ltar dge slong gis chos ma yin pa la chos kyi 'du shes dang /	
dbyen la chos kyi 'du shes kyis /	
dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir /	
pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis ni rag par mi 'gyur ro //	
nye bar 'khor 'di ltar dge slong gis chos ma yin pa la chos kyi 'du shes dang /	
dbyen la yid gnyis kyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir /	
pha rol gnon par byed @433b na 'di tsam gyis	
na nye bar 'khor dge slong nyan thos kyi dge	
'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis ni reg par mi 'gyur ro //	
nye bar 'khor 'di ltar dge slong gis chos la chos ma yin pa'i 'du shes dang /	
dbyen la chos ma yin pa'i 'du shes kyis /	
dge slong rnams la go bar byed //	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir /	
pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis reg par 'gyur ro //	
nye bar 'khor 'di ltar dge slong gis chos la chos ma yin pa'i 'du shes dang /	
dbyen la chos kyi 'du shes kyis /	
dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon par byed na /	
'di tsam gyis na nye bar 'khor dge slong nyan	
thos kyi dge 'dun mthun pa'i dbyen byas nas mnar	
med pa'i kha na ma tho ba skye zhing /	
mtshams med pa'i kha na ma tho ba'i las kyis ni reg par mi 'gyur ro //	
nye bar 'khor 'di ltar dge slong gi /	
chos la chos ma yin pa'i 'du shes dang /	
dbyen la yid gnyis kyis dge slong rnams la go bar byed /	
kun tu go bar @434a *//	
byed /	
slob par byed /	
'dzin du 'jug par 'jug par byed cing /	
dge 'dun gyi dbyen bya ba'i phyir pha rol gnon par byed na /	
'di tsam gyis na nye bar 'khor dge slong nyan	
thos kyi dge 'dun mthun pa'i dbyen byas nas mnar	
med pa'i kha na ma tho ba skye zhing /	
mtshams med pa'i kha na ma tho ba'i las kyis ni reg par mi 'gyur ro //	
nye bar 'khor 'di ltar dge slong gis /	
chos la chos kyi 'du shes dang /	
dbyen la chos ma yin pa'i 'du shes kyis /	
dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis reg par 'gyur ro //	
nye bar 'khor 'di ltar dge slong gis chos la chos kyi 'du shes dang /	
dbyen la chos kyi 'du shes kyis /	
dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis ni reg par mi @434b 'gyur ro //	
nye bar 'khor 'di ltar dge slong gis chos la chos kyi 'du shes dang /	
dbyen la yid gnyis kyis /	
dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon pa byed na /	
'di tsam gyis na /	
nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis ni reg par mi 'gyur ro //	
nye bar 'khor 'di ltar dge slong gis chos ma yin pa la yid gnyis dang /	
dbyen la chos ma yin pa'i 'du shes kyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon pa byed na /	
'di tsam gyis na /	
nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis reg par 'gyur ro //	
nye bar 'khor 'di ltar dge slong gis chos ma yin pa la yid gnyis dang /	
dbyen la chos kyi 'du shes kyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon par byed na /	
'di tsam gyis na /	
nye bar 'khor dge slong nyan thos kyi dge 'dun mthun pa'i @435a *//	
dbyen byas nas /	
mnar med pa'i kha na ma tho ba skye zhing	
mtshams med pa'i kha na ma tho ba'i las kyis	
ni reg par mi 'gyur ro //	
nye bar 'khor 'di ltar dge slong gis chos ma yin pa la yid gnyis dang /	
dbyen la yid gnyis kyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon par byed na /	
'di tsam gyis na /	
nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing	
mtshams med pa'i kha na ma tho ba'i las kyis	
ni reg par mi 'gyur ro //	
nye bar 'khor 'di ltar dge slong gis chos la yid gnyis dang /	
dbyen la chos ma yin pa'i 'du shes kyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis reg par 'gyur ro //	
nye bar 'khor 'di ltar dge slong gis chos la yid gnyis dang /	
dbyen la chos kyi 'du shes kyi dge slong rnams la go bar byed /	
kun tu go bar byed /	
@435b slob par byed /	
'dzin du 'jug par byed cing /	
dge 'dun gyi dbyen bya ba'i phyir pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis ni reg par mi 'gyur ro //	
nye bar 'khor 'di ltar dge slong gis chos la yid gnyis dang /	
dbyen la yid gnyis kyis dge slong rnams la go bar byed /	
kun tu go bar byed /	
slob par byed /	
'dzin du 'jug par byed cing /	
dge 'dun mthun pa'i dbyen bya ba'i phyir pha rol gnon par byed na /	
'di tsam gyis na nye bar 'khor dge slong nyan thos kyi dge 'dun mthun pa'i dbyen byas nas /	
mnar med pa'i kha na ma tho ba skye zhing /	
mtshams med pa'i kha na ma tho ba'i las kyis ni reg par mi 'gyur ro //	
de ltar na de dag ni mu bco brgyad du 'gyur la /	
de dag las drug la ni mtshams med pa'i kha	
na ma tho ba'i las kyis reg par 'gyur te	
/ dbyen la chos ma yin par 'du shes pa gang dag yin pa'o //	
lhag ma rnams ni mtshams med pa'i kha na ma tho ba'i las kyis reg par mi 'gyur ro //	
dge 'dun gyi dbyen gyi gzhi rdzogs te /	
'dul ba'i gzhi rdzogs so ////	
kha che'i mkhan po sarba dzny'a de ba dang /	
rgya gar gyi mkhan po bidya ka ra phra bha dang /	
kha che'i mkhan po dharm'a ga ra dang /	
lo tstsha ba ban de dpal gyi lhun pos bsgyur /	
rgya gar @436a *//	
gyi mkhan po bidya ka ra pra bha dang /	
zhu chen gyi lo tstsha ba ban de dpal brtsegs kyi zhus te gtan la phab pa'o ////	
thub dbang zla ba'i zhal nas byung gyur pa //	
gsung gi me tog char pa yid 'ong rnams //	
lta ba ngan zlog rnyi ba med pa yi //	
rang bzhin yun ring skye dgu'i nang gnas shog /	
bkra shis /	
@1b [dd] #//	
rgya gar skad du /	
[dd] bi na ya bastu /	
bod [dd] skad du /	
'dul ba gzhi /	
bam po dang po /	
dkon mchog gsum la phyag 'tshal lo //	
gang gis 'ching rnams yang dag rab bcad cing //	
mu @2a [dd] #//	
stegs tshogs rnams thams cad rab bcom ste //	
sde dang bcas pa'i bdud rnams nges bcom nas //	
byang chub 'di brnyes de la phyag 'tshal lo //	
khyim don che chung spangs te dang por rab 'byung dka'//	
rab 'byung thob nas yul spyad dag gis dga' thob dka'//	
mngon dga' ji bzhin don skyed yang dag byed pa dka'//	
ngur smrig gos 'chang mkhas pa tshul las nyams pa dka'//	
gzhi rnams kyi spyi sdom la /	
rab byung [dd] @2b gso sbyong gzhi dang ni //	
dgag dbye dbyar dang ko lpags gzhi //	
sman dang gos dang sra brkyang dang //	
ko'u sham bi dang las kyi gzhi //	
dmar ser can dang gang zag dang //	
spo dang gso sbyong gzhag pa dang //	
gnas mal dang ni rtsod pa dang //	
dge 'dun dbyen rnams bsdus pa yin //	
rab tu 'byung ba'i gzhi'i spyi sdom la /	
sh'a ri'i bu dang mu stegs can //	
dge tshul gnyis dang bya rog skrod //	
dgra bcom gsod dang lag rdum gyi //	
sde tshan yang dag bsdus pa yin //	
sdom la /	
sh'a ri'i bu dang rab 'byung dang //	
bsnyen par rdzogs par gnang ba dang //	
nye sde tshogs ni bsdus pa dang //	
lnga pa'i sde tshan bsdus pa yin //	
byang chub sems dpa' dga' ldan gyi gnas na bzhugs pa na /	
yul aang ga dag na aang ga'i rgyal po zhes bya bas /	
@3a *// rgyal srid 'byor pa rgyas pa bde ba /	
lo legs pa /	
skye bo dang /	
mi mang pos gang ba byed du bcug go /	
yul ma ga dha dag na yang rgyal po padma chen po zhes bya bas rgyal srid 'byor pa /	
rgyas pa /	
bde ba /	
lo legs pa /	
skye bo dang /	
mi mang pos gang ba byed du bcug go /	
res 'ga' ni aang ga'i rgyal po dpung dang mthu che ba yin la /	
res 'ga' ni rgyal po padma chen po dpung dang mthu che ba yin no //	
gang gi tshe aang ga'i rgyal po dpung dang mthu che ba de'i tshe na /	
des dpung gi tshogs yan lag bzhi pa /	
glang po che pa'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon te /	
yul ma ga dha'i rgyal po'i kha ba ma gtogs pa bcom nas phyir ldog par byed do //	
gang gi tshe rgyal po padma chen po dpung dang mthu che @3b ba de'i tshe na /	
des kyang dpung gi tshogs yan lag bzhi pa /	
glang po che pa'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon te /	
yul aang ga tsam pa ma gtogs bcom nas phyir ldog par byed do //	
de nas dus gzhan zhig na /	
aang ga'i rgyal po dpung dang mthu che bar gyur nas /	
des dpung gi tshogs yan lag bzhi pa /	
glang po che pa'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon te /	
yul ma ga dha gzhom par brtsams pa dang /	
ma ga dha na gnas pa'i skye bo'i tshogs kyis	
rgyal po padma chen po la lha aang ga'i rgyal	
pos dpung gi tshogs yan lag bzhi pa /	
glang po che pa'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon te /	
yul ma ga dha 'joms par bgyid do zhes sbron pa dag btang ngo //	
rgyal po padma chen pos kyang thos nas /	
dpung gi tshogs yan lag bzhi pa /	
glang po che pa'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon te /	
aang ga'i rgyal po dang g-yul sprad pa'i phyir 'phags so //	
de nas aang ga'i rgyal pos /	
rgyal po padma chen po'i glang po che pa'i tshogs thams cad phrogs shing /	
rta pa'i tshogs dang /	
shing rta pa'i tshogs dang /	
dpung bu chung gi tshogs thams cad kyang phrogs so //	
rgyal @4a *//	
po padma chen po yang pham pa dang /	
skrag pa dang /	
bcom pa dang /	
gzhan rgyal ba dang /	
rgyab kyis phyogs par byas te /	
rgyal po'i khab tu zhugs nas sgo bcad de /	
ra bdag gi khar sbrengs nas 'dug go /	
aang ga'i rgyal bos rgyal po padma chen po la pho nya btang ste /	
gal te phyir 'byung na de lta na legs /	
gal te phyir mi 'byung na /	
ji ste steng gi nam mkha' la 'gro na ni /	
mda' brgyud pas khyod ltung bar bya'o //	
ji ste sa'i 'og tu 'gro na ni /	
mchil pa dang 'dra ba'i tshul gyis drang bar bya'o //	
ji ste ri'i rtse mor 'dzeg na ni der yang khyod thar pa med do //	
zhes spring ngo //	
rgyal po padma chen pos 'phrin yig blangs nas /	
de mi bde bar gyur te /	
lag pa 'gram pa la bstad nas /	
sems khong du chud cing 'dug 'dug nas /	
des blon po rnams la smras pa /	
shes ldan dag aang ga'i rgyal po 'di ni gdug pa pha rol gnon pa /	
dpung dang mthu che bar gyur la /	
des yu bu cag la 'di dang /	
'di skad ces spring na /	
de la yu bu cag gis ji ltar bsgrub par bya /	
de dag gis tshigs su bcad pa smras pa /	
yul dang srog la gnod gyur na //	
skyes bus kun tu srog bsrung bya //	
blo yis gnyis ka dpyad byas na //	
yul ni yang rnyed srog rnams min //	
lha rnam pa thams cad du slar 'byung bar bgyi'o //	
de ral gri mgul du thogs te phyir byung ba dang /	
aang ga'i rgyal pos de la lo thang dang dpya phang [*phab?] ste de nyid du bzhag go /	
gang gi tshe bcom ldan 'das byang chub sems @4b dpa' dga' ldan gyi gnas na bzhugs pas /	
gzigs pa lnga po dag la gzigs nas 'dod pa	
na spyod pa'i lha drug po dag la lan gsum	
bsgo ba mdzad de /	
glang po che ltar snang ba bsgyur te /	
yum gyi lhums su zhugs pa de'i tshe na /	
sa chen po shin tu g-yos par gyur cing /	
'jig rten 'di thams cad kyang sum cu rtsa gsum	
pa'i lha rnams kyi kha dog gi mthu bas lhag	
pa'i snang ba rgya chen pos khyab par gyur /	
'jig rten gyi 'jig rten gyi bar gang na nyi	
ma dang zla ba 'di ltar rdzu 'phrul che ba	
/ 'di ltar mthu che ba /	
'di gnyis kyi 'od dag nyams su mi myong ba'i mun pa mun nag mun par byed pas /	
gnag par gyur pa gang dag yin pa de dag kyang /	
de'i tshe na snang ba rgya chen pos khyab par gyur nas /	
sems can gang dag der skyes pa dag gis rang	
gi lag pa brkyang ba yang mi mthong ba de	
dag gis kyang / 'od des sems can gcig gis	
gcig mthong nas; shes ldan dag sems can gzhan yang	
dag gis kyang / 'dir skyes so // shes ldan	
dag sems can gzhan yang 'dir skyes so zhes shes	
dag gis kyang / 'dir skyes so // par gyur	
to // gang gi tshe bcom ldan 'das byang chub	
sems dpa' bltams pa de'i tshe na /	
grong khyer chen po bzhi po dag tu rgyal po	
chen po bzhi dag gi bu yang btsas par gyur	
te / rgyal po'i khab tu rgyal po padma chen po'i bu btsas so //	
gnyan yod du ni rgyal po rtsibs kyis 'phur tshangs byin gyi bu btsas so //	
'phags rgyal du ni rgyal po mu khyud mtha' yas kyi bu btsas so //	
ko'u sham bir ni rgyal po dmag brgya ba'i bu btsas so //	
bcom ldan 'das byang chub sems dpa' bltams pa na /	
@5a *// 'jig rten thams cad sum cu rtsa gsum pa'i lha rnams kyi /	
kha dog gi mthu bas lhag pa'i snang ba rgya chen pos khyab par gyur cing /	
'jig rten gyi 'jig rten gyi bar gang na nyi	
ma dang zla ba 'di ltar rdzu 'phrul che ba	
'di ltar mthu che ba /	
'di gnyis kyi 'od dag nyams su mi myong ba'i mun pa mun nag mun par byed pas /	
gnag par gyur pa gang dag yin pa de dag kyang de'i tshe na /	
snang ba rgya chen pos khyab par gyur nas /	
sems can gang dag der skyes pa dag gis rang	
gi lag pa brkyang ba yang mi mthong ba de	
dag gis kyang 'od des sems can gcig gis gcig	
mthong nas / shes ldan dag sems can gzhan yang 'dir skyes so //	
shes ldan dag sems can gzhan yang 'dir skyes so zhes shes par gyur to //	
rgyal po padma chen pos bsams pa /	
bdag gi bu btsas pa na 'jig rten nyi ma'i	
gzugs shar ba ltar snang zhing 'di btsun mo gzugs	
can gyi bu yin pas /	
gzhon nu 'di'i ming gzugs can snying bor gdags so snyam nas /	
bu de'i ming gzugs can snying po zhes bya bar btags so //	
rgyal po rtsibs kyis 'phur tshangs byin gyis bsams pa /	
bdag gi bu btsas pa na 'jig rten gsal ba gsal ba ltar snang bas /	
gzhon nu 'di'i ming gsal rgyal du gdags so snyam nas /	
bu de'i ming gsal rgyal zhes bya bar btags so //	
rgyal po dmag brgya bas bsams pa /	
bdag gi bu btsas pa na 'jig rten nyi ma shar ba ltar snang bar gyur pas /	
@5b gzhon nu 'di'i ming shar par gdags so snyam nas /	
bu de'i ming shar pa zhes bya bar btags so //	
rgyal po mu khyud mtha' yas kyis bsams pa /	
bdag gi bu btsas pa na 'jig rten rab tu snang bas snang bar gyur pas /	
gzhon nu 'di'i ming rab snang zhes bya bar gdags	
so snyam nas bu de'i ming rab snang zhes bya	
bar btags so // rgyal po re re bsams pa yang bdag gi bu 'di'i mthu yin no //	
bdag gi bu 'di'i mthu yin no snyam mod kyi /	
de ni de lta ma yin te /	
'di ltar de dag thams cad ni byang chub sems dpa'i mthu yin pa'i phyir ro //	
gang gi nyin mo gzhon nu gzugs can snying po	
btsas pa de nyid kyi nyin mo blon po lnga	
brgya dag gi bu lnga brgya yang btsas so //	
de dag kyang rigs dang mthun par ming btags so //	
gzhon nu gzugs can snying po ma ma brgyad po pang na 'tsho ba'i ma ma gnyis dang /	
nu ma snun pa'i ma ma gnyis dang /	
dri ma 'phyi ba'i ma ma gnyis dang /	
rtse 'grogs kyi ma ma gnyis la rjes su gtad do //	
de ma ma brgyad po dag gis 'o ma dang /	
zho dang /	
mar dang /	
zhun mar dang /	
mar gyi snying khu dang /	
gzhan yang yo byad kyi bye brag gtso bo gtso bo dag gis bsrings par byed /	
skyed par byed cing rdzing na gnas pa'i padma bzhin du skyed par byed do //	
de gang gi tshe chen por gyur pa de'i tshe /	
yi ge dang grangs dang rtsis dang /	
lag rtsis dang /	
dbyung ba dang /	
gzhug pa dang /	
gzhag pa dang /	
nye bar zhugs nas /	
de yi ge'i mthar phyin cing /	
'byed pa dang /	
klog pa dang /	
mkhas pa dang /	
spyod pa gsal @6a *//	
ba dang /	
brtag pa brgyad po 'di lta ste /	
rin po che brtag pa dang /	
gzhi brtag pa dang /	
gos brtag pa dang /	
shing brtag pa dang /	
glang po che brtag pa dang /	
rta brtag pa dang /	
bud med brtag pa dang /	
skyes pa brtag pa la mkhas par gyur to //	
rgyal po rgyal rigs spyi bor dbang bskur ba /	
ljongs kyi dbang phyug mthu dang brtson 'grus thob pa /	
sa chen po'i dkyil 'khor mngon par rgyas par byas te gnas pa rnams kyi bzo'i gnas dang /	
las kyi gnas tha dad par gyur pa gang dag yin pa 'di lta ste /	
glang po che'i gnyar zhon pa dang /	
rta la zhon pa dang /	
shing rta'i thabs dang /	
ral gri'i thabs dang /	
'phong dang /	
phyir bsnur ba dang /	
mdun du bsnur ba dang /	
lcags kyus sgyur thabs dang /	
zhags pa gdab pa dang /	
mda' bo che 'phen thabs dang /	
'dzin stangs dang /	
gom stangs dang /	
thor tshugs dang /	
gcad pa dang /	
dral ba dang /	
dbug pa dang /	
gnas lnga po 'di lta ste /	
rgyang nas phog pa dang /	
sgra grag par phog pa dang /	
gnad du phog pa dang /	
mi 'chor bar phog pa dang /	
tshabs che ba de dag la yang zhugs shing byang bar gyur to //	
blon po'i bu lnga brgya po de dag kyang bzo'i gnas dang /	
las kyi gnas dag la byang bar gyur to //	
de phas bzo sbyangs pa bco brgyad po dag la bcug nas /	
de'i ming bzo sbyangs gzugs can snying po /	
bzo sbyangs gzugs can snying po zhes bya bar gyur to //	
de nas dus gzhan zhig na gzhon nu gzugs can	
@6b snying po glang po che la zhon te ljongs	
su byung ba dang /	
des aang ga'i rgyal po'i zho shas 'tsho ba dag lo thang dang /	
dpya sdud pa mthong nas /	
des smras pa /	
shes ldan dag lo thang dang dpya sdud pa 'di dag su'i yin /	
de dag gis smras pa /	
lha aang ga'i rgyal po'i lags so //	
des smras pa /	
ci yu bu cag de la lo thang 'bul ba yin nam /	
de dag gis smras pa /	
lha lo thang 'bul ba lags so; ;des smras pa /	
shes ldan dag zho shas 'tsho ba de dag bos shig /	
de dag gis bos pa dang /	
des smras pa /	
shes ldan dag de yang rgyal po rgyal rigs spyi bor dbang bskur ba yin la /	
nged kyang rgyal po rgyal rigs spyi bor dbang bskur ba yin na /	
ci'i phyir khyed cag lo thang dang dpya sdud par byed /	
deng la phyin chad lo thang dang dpya ma sdud cig /	
de dag gis bsams pa /	
gzhon nu 'di ni rgyus mi shes pa yin pas /	
bdag cag rgyal po padma chen po'i gan du 'dong [?] zhing song nas bsnyad par bya'o snyam nas /	
de dag rgyal po padma chen po'i gan du dong ste phyin nas smras pa /	
lha bdag cag aang ga'i rgyal po'i zho shas 'tsho ba lo thang dang dpya sdud pa na /	
gzhon nu gzugs can snying pos bkag na /	
ci bsdu bar 'tshal lam /	
'on te slar mchi bar 'tshal /	
des smras pa; shes ldan dag gzhon nu de ni rgyus mi shes pa yin pas /	
khyed cag sngon ji ltar lo thang dang dpya sdud pa de bzhin du bsdus shig /	
de dag gis yang bsdu bar brtsams te /	
de dag 'ongs @7a *//	
nas phyir ldog pa gzhon nu gzugs can snying pos mthong nas smras pa /	
shes ldan dag ngas khyed la phyin chad lo thang dang dpya ma sdud cig ces ma bzlog gam /	
ci'i phyir yang khyed lo thang dang dpya sdud /	
gal te re zhig 'khod na de lta na legs /	
gal te mi 'khod na mtshams chen po bcad par bya'o //	
de dag skrag nas bsams pa /	
gzhon nu 'di ni gdug pa pha rol gnon pa yin pas /	
bdag cag la gnod pa byed par 'gyur ba gang	
yin pa de lta bu'i gnas yod par 'gyur gyis	
/ bdag cag aang ga'i rgyal po'i gan du dong ste sbran par bya'o snyam nas /	
des aang ga'i rgyal po'i gan du dong ste phyin nas smras pa /	
lha bdag cag lha'i zho shas 'tsho ba lags te /	
bdag cag lha'i lo thang dang dpya sdud pa na /	
rgyal po padma chen po'i bu gzhon nu gzugs can snying po des bzlog lags na /	
de gal te lhas btang snyoms mdzad na /	
slad kyi gnod pa chen po bgyid par 'gyur ba	
gang lags pa de lta bu'i gnas mchis par 'gyur	
ro // tshigs su bcad pa yang smras pa /	
ji srid shing ni gzhon pa'i tshe //	
sen mo dag gis bcad nus pa //	
de nyid chen por skyes pa na //	
sta re brgyas kyang gcad par dka'//	
aang ga'i rgyal pos /	
rgyal po padma chen po la /	
gzhon nu gzugs can snying po mgul ba nas thogs la tshur bkri ba'am /	
yang na rtsva dang @7b chas sta gon gyis shig dang /	
nga nyid 'o nir 'ong ngo zhes 'phrin yig spring ngo //	
rgyal po padma chen pos 'phrin yig blangs nas /	
de mi bde bar gyur te lag pa 'gram pa la bstad nas /	
sems khong du chud cing 'dug 'dug nas /	
des gzhon nu gzugs can snying po bos nas smras pa /	
ci'i phyir khyod kyis aang ga'i rgyal po'i zho shas	
'tsho ba dag lo thang dang dpya sdud pa bzlog	
/ des khros te nga la 'di dang 'di skad ces spring ngo //	
des smras pa /	
lha ci 'o skol de la lo thang 'bul ba lags sam /	
bu lo thang 'bul ba yin no //	
des smras pa /	
lha de yang rgyal po rgyal rigs spyi bor dbang bskur ba lags la /	
'o skol kyang rgyal po rgyal rigs spyi bor dbang bskur ba lags na /	
ci'i slad du /	
'o skol de la lo thang dang dpya 'bul /	
lhas bdag la dpung gi tshogs yan lag bzhi pa stsal ba 'ba' zhig mdzod cig dang /	
bdag gi aang ga'i rgyal po dang lhan cig g-yul ngor g-yul sprad par bgyi'o //	
de nas rgyal po padma chen pos aang ga'i rgyal po la khyod kyi mthu dang dpung dang /	
brtson 'grus dang /	
pha rol gnon pa gang dag yin pa de dag	
thams cad ma nyams par gyis shig ces 'phrin yig	
spring ngo // aang ga'i rgyal pos thos nas /	
mi bzod pa skyes te /	
blon po rnams la smras pa /	
shes ldan dag de'i yul 'khor gzhom par byas /	
dpung gi tshogs yan lag bzhi pa go skon cig /	
des dpung gi tshogs yan @8a *//	
lag bzhi pa /	
glang po che pa'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon te /	
yul ma ga dha gzhom par brtsams ba dang /	
ma ga dha na gnas pa'i skye bo'i tshogs kyis /	
rgyal po padma chen po la /	
lha aang ga'i rgyal po 'di dpung gi tshogs yan lag bzhi pa /	
glang po che pa'i tshogs dang /	
rta pa'i tshogs dang /	
shing rta pa'i tshogs dang /	
dpung bu chung gi tshogs go bskon te /	
yul ma ga dha 'joms par bgyid do zhes sbron pa dag btang ngo //	
rgyal po padma chen pos thos nas de mi bde	
bar gyur te lag pa 'gram pa la bstad nas	
sems khong du chud cing 'dug 'dug nas /	
des gzhon nu gzugs can snying po bos te /	
de la dpung gi tshogs yan lag bzhi pa byin no //	
gzhon nu gzugs can snying pos blon po'i bu lnga brgya bsdus te smras pa /	
shes ldan dag nga ni aang ga'i rgyal po dang lhan cig g-yul ngor g-yul sprod par byed na /	
shes ldan dag ci byed /	
de dag gis smras pa /	
gzhon nu khyod kyi gnas skabs gang lags pa de bdag cag gi yang lags so //	
des tshigs su bcad pa smras pa /	
mi gang la ni khyim dpal gnas //	
de ni kun gyis yongs bsrung bya //	
de nyams na ni kun nyams te //	
lte ba chags pas rtsibs rnams bzhin //	
da khyed kyis kun nas yongs su bsrung bar bya'o //	
de dag gis smras pa /	
lha'i gnas skabs gang lags pa de bdag cag gi	
yang lags @8b la; lha'i zhabs gang na ba de	
na bdag cag gi mgo mchis so //	
de nas des dpung gi tshogs yan lag bzhi pa go bskon te /	
rgyal po'i khab nas byung ngo //	
rgyal po padma chen po steng gi khang bzang gi gzhir gtogs pa na /	
blon po'i tshogs kyis bskor cing 'dug pa des /	
de byung ba mthong nas /	
des blon po rnams la smras pa /	
shes ldan dag dmag 'di su'i yin /	
de dag gis smras pa /	
lha gzhon nu gzugs can snying po'i lags so //	
des smras pa /	
shes ldan dag ae ma 'di dmag mang po dang ldan no zhes smras pas /	
de'i ming dmag ldan gzugs can snying po /	
dmag ldan gzugs can snying po zhes bya bar gyur to //	
de na kha cig gis ni bzo sbyangs gzugs can snying po zhes bya bar shes so //	
kha cig gis ni dmag ldan gzugs can snying po zhes bya bar shes so //	
gzhon nu gzugs can snying pos blon po'i bu lnga brgya po dag la smras pa /	
shes ldan dag aang ga'i rgyal po 'di ni gdug pa pha rol gnon pa dpung dang /	
mthu che cher gyur pa yin pas /	
yu bu cag gis 'di dang lhan cig g-yul sprad par ni mi nus kyi /	
'di ltar de bag yangs su go phud pa'i phrum brdzi zhing bzhabs te gsad par bya'o //	
de dag gis de bag yangs su go phud pa'i phru ma brdzis nas /	
de dag gis aang ga'i rgyal po bzhabs te gsad do //	
aang ga'i rgyal po'i dpung gi tshogs yan lag bzhi pa phyogs bzhir phyer ba dang /	
gzhon nu gzugs can snying pos phyogs bzhir pho nya rta ba dag bkye ste /	
shes ldan dag de yang rgyal po rgyal rigs spyi bor dbang bskur ba yin la /	
nged kyang rgyal po @9a *//	
rgyal rigs spyi bor dbang bskur ba yin gyis /	
phyir log cig dang /	
shes ldan dag ngas shes ldan dag la 'tsho ba'i rgyu sbyin par bya'o zhes spring pa dang /	
de dag phyir log go /	
de nas aang ga'i rgyal pos grong khyer tsam pa	
bsrung ba bzhag pa des aang ga'i rgyal po ji	
ltar bsad pa thos nas /	
des sgo bcad der bdag gi khar sbrengs nas 'dug go /	
gzhon nu gzugs can snying po yang mthar gyis grong khyer tsam par phyin nas /	
des shing ring po la aang ga'i rgyal po'i mgo btags te bstan nas smras pa /	
ngas khyod kyi rje bo gang yin pa de gnas	
skabs 'di lta bur byas kyis gal te ji phyir	
'byung na de lta na legs /	
gal te phyir mi 'byung na khyod kyang gnas skabs	
'di lta bur byas par 'gyur ba gang yin pa	
de lta bu'i gnas yod par 'gyur ro //	
des thos nas mi bde bar gyur te des bsams pa /	
yul dang srog la gnod gyur na //	
skyes bus kun tu srog bsrung bya //	
blo yis gnyis ka dpyad byas na //	
yul ni yang rnyed srog rnams min //	
snyam nas de ral gri mgul du thogs te phyir byung ngo //	
de na gzhon nu gzugs can snying pos aang ga'i	
rgyal po bsad de grong khyer tsam pa rang gi	
lag tu thob nas /	
des rgyal po padma chen po la /	
lha bdag gis aang ga'i rgyal po bskum ste /	
grong khyer tsam pa rang gi sug par thob lags na /	
lha yongs su ma grub pa gzhan ci mchis bka' stsol cig dang /	
yongs su bsgrub bar bgyi'o //	
zhes 'phrin yig spring ngo //	
de mgu nas des de la gdugs dang cod pan dang thod bskur te /	
bu khyod kyis 'o @9b ni nyid du rgyal srid byed du chug cig /	
ngas kyang 'di nyid du rgyal srid byed du gzhug go zhes spring ngo //	
de na gzhon nu gzugs can snying pos yul aang ga dag tu rgyal srid 'byor pa rgyas pa /	
bde ba lo legs pa /	
skye bo dang mi mang pos gang ba byed du bcug go /	
dus gzhan zhig na rgyal po padma chen po dus la bab nas /	
rgyal po'i khab kyi blon po rnams kyis rgyal po	
gzugs can snying po la lha khyod kyi yab dus	
la bab bo zhes spring nas /	
de aang ga dang ma ga dha pa'i blon po	
rnams kyis rgyal srid la dbang bskur ba chen pos	
dbang bskur to // de nas rgyal po gzugs can	
snying pos yul aang ga dang ma ga dha dag	
tu rgyal srid 'byor pa rgyas pa /	
bde ba lo legs pa /	
skye bo dang mi mang pos gang ba /	
'thab mo dang 'thab pa dang /	
phyi dgra dang nang 'khrugs rab tu zhi ba chom rkun dang mu ge dang /	
nad dang bral ba /	
s'a lu dang bu ram shing gi phreng ba dang	
ba glang dang ma he phun sum tshogs pa byed	
du bcug ste / chos dang ldan pa chos kyi	
rgyal pos chos kyi rgyal srid byed du bcug go	
du bcug ste / / de nas bram ze'i khye'u	
gsang tshig 'dod pa gsang tshig tshol ba zhig yul	
dbus nas lho phyogs su song ngo //	
de na bram ze rig byed dang rig byed kyi yan lag gi pha rol tu son pa /	
yul tha dad pa na gnas pa'i bram ze rnams kyi ston par gyur pa zhig 'dug nas /	
bram ze'i khye'u de bram ze de'i drung du song ste /	
phyin nas zhi ba dang /	
spyod lam zhi bas mgo bos phyag 'tshal te /	
phyogs gcig tu 'dug go /	
de nas bram ze des bram ze'i khye'u de la 'ongs pa @10a *//	
legs so zhes bya ba'i tshig gis kun tu spyad nas smras pa /	
kye bram ze'i khye'u khyod gang las 'ongs ci zhig 'dod /	
bram ze'i khye'us smras pa /	
bdag yul dbus nas mchis te /	
mkhan po'i zhabs la sri zhu bgyid par 'tshal lo //	
ci zhig gi phyir rig byed bklag pa'i slad du'o //	
bu legs kyis de bzhin du gyis shig /	
de ni bram zes byas pa yin no //	
bram ze'i khye'u des bram ze de'i drung du rig byed bklag pa bya bar brtsams so //	
bram ze'i khye'u rnams kyi kun tu spyod pa ni 'di yin te /	
gang gi tshe mi klog par gyur pa de'i tshe na /	
lan 'ga' ni chu ngogs su nye reg byed du 'dong ngo //	
lan 'ga' ni grong khyer ltar 'dong ngo //	
lan 'ga' ni yam sreg shing thur 'dong ngo //	
ji tsam dus gzhan zhig na de dag mi klog par gyur nas /	
de'i tshe de dag yam sreg shing thur dong pa dang /	
de dag la lam gyi bar du bar skabs kyi gtam brjod pa 'di lta bu 'di byung ste /	
kye kud sa'i bu dag /	
bad sa'i bu dag /	
sha nad la'i bu dag /	
ba ra dva tsa'i bu dag /	
lnga pa'i bu dag /	
nye lnga pa'i bu dag /	
je khyed cag las gang ni yul gang las 'ongs pa dri bar bya'o //	
de na bram ze'i khye'u gcig gis smras pa /	
kho bo ni yul shar nas so //	
gzhan zhig gis smras pa /	
kho bo ni lho phyogs nas so //	
yang gzhan zhig gis smras pa /	
kho bo nub phyogs nas so //	
yang gzhan zhig gis smras pa /	
kho bo ni byang phyogs nas so //	
bram ze'i khye'u des smras pa /	
kho bo ni yul dbus nas so //	
de dag gis @10b smras pa /	
shes ldan dag bdag cag gis yul thams cad mthong zhing thos na /	
yul dbus ni ma mthong ma thos so //	
shar na blo can gnas pa ste //	
lho phyogs na ni yon byed 'dug /	
nub kyi yul na phra ma can //	
byang phyogs na ni tshig rtsub po //	
zhes tshigs su bcad pa yang smras so //	
de nas dris pa /	
bram ze'i khye'u yul dbus ci 'dra /	
shes ldan dag yul dbus ni yul rnams kyi mchog yin te /	
s'a lu dang bu ram shing gi phreng ba dang /	
ba lang dang /	
ma he phun sum tshogs pa /	
slong mo pa brgyas khyab pa /	
dbus pa'i skye bos gang ba /	
mtha' 'khob pa'i skye bos spangs pa /	
skye bo mkhas pas bsten pa /	
de na chu klung gangg'a kha rje dang bsod nams dang /	
bkra shis dang /	
gtsang ba dang /	
gtsang ba nyid kyi gnas su grags pa /	
'gram gnyis nas rlan 'phyo ba /	
drang srong rnams kyi bsti gnas zhes bya ba chu dgur bco brgyad 'bab pa yod de /	
der drang srong rnams kyis dka' thub spyad na /	
rang gi lus nyid kyis mtho ris su 'dong ba yin no //	
kye bram ze'i khye'u de ni 'jal gyis gzhan 'di 'dri'o //	
yul dbus na mkhas par bgrang ba dag yod dam /	
shes ldan dag kho bos dang po nyid nas /	
shes ldan dag yul dbus ni dbus pa'i skye bos gang ba /	
mtha' 'khob pa'i skye bos spangs pa /	
skye bo mkhas pas bsten pa'o zhes ma smras sam /	
bram ze'i khye'u khyod kyis de skad smras so; ;bram ze'i khye'u yul dbus na 'di lta ste /	
dper na /	
bdag cag gi mkhan po dang 'dra ba smra ba'i khyu mchog de lta bu dag yod dam /	
shes ldan dag yul dbus na bdag cag gi mkhan pos gang dag gi @11a *//	
gdong du blta bar yang mi nus pa /	
snyan bar smra ba smra ba'i khyu mchog de lta bu dag yod do //	
bram ze'i khye'u des de dag la de lta de ltar yul dbus kyi bsngags pa brjod pa dang /	
'di ltar de dag thams cad yul dbus su 'dong 'dod par gyur to //	
de nas bram ze'i khye'u de dag yam sreg shing dag btsal te /	
yam sreg shing gi khur thogs nas /	
bram ze'i khye'u ga la bder dong ste phyin nas /	
yam sreg shing khur dag mtha' gcig tu bzhag ste /	
bram ze de ga la ba der dong nas phyin pa dang /	
bram ze de la 'di skad ces smras so //	
mkhan po mkhyen par mdzod cig /	
bram ze'i khye'u 'dis ci nas kyang bdag cag thams cad yul dbus su mchi 'tshal bar gyur ba /	
de ltar yul dbus kyi bsngags pa brjod do //	
bram ze des smras pa /	
bu dag ji snyed thos pa de snyed bgrod par bya ba yin nam /	
'di ltar yul dag ni thos na dga' bar 'gyur	
ba yin pas mnyan par bya'i bgrod bar ni mi	
bya'o // mkhan po bram ze'i khye'u 'di'i mchid nas /	
yul dbus na bdag cag gi mkhan pos gang dag	
gi gdong du blta bar yang mi nus pa snyan	
par smra ba smra ba'i khyu mchog de lta bu	
dag mchis so zhes mchi'o //	
bu dag ci kho bo na re sa'i steng na	
kho bo gcig pu kho na smra ba yin gyi	
/ smra ba gzhan 'ga' yang med do zhes zer ram /	
sa ni rin po che mang po 'dzin pa yin pas /	
sa gzhi ni mdzes pa mdzes pa dag gis gang ba yin no //	
mkhan po re zhig yul de yang mthong bar 'gyur zhing /	
chu ngogs su nye reg kyang bgyi /	
smra ba'i @11b khyu mchog de dag la yang bsnyen bkur bgyi /	
rgol ba dag kyang tshar gcad par bgyi /	
rang gi grags pa yang bsgrag par bgyi /	
rnyed pa yang bsgrub par bgyis /	
bdag cag yul dbus su mchi'o //	
bram ze de slob ma la rjes su chags pa dang bcas pa dang /	
'khor nyung ba yin pas /	
des bram ze'i khye'u de dag la 'di skad ces smras so //	
bu dag gal te de lta na g-yang gzhi dag dang /	
shing shun dag dang /	
dbyug gu dag dang /	
blugs gzar dag dang /	
dgang gzar dag dang /	
ril ba dag long zhig dang yul dbus su 'dong ngo //	
de dag gis de dag blangs nas bram ze de	
bram ze'i khye'u de dag dang lhan cig yul dbus	
su 'phags pa dang /	
des rgol ba kha cig ni tshar bcad de rgol ba'i shing rta la sbyor bar byed /	
kha cig ni mgor thal ba'i bum pa dag gis bsnun /	
kha cig ni 'phong gi dpong sar khva bzhin du thag ring po nas yongs su spong bar byed /	
kha cig ni gdugs dang /	
rgyal mtshan dang /	
ba dan dag gis bsu bar byed /	
kha cig ni slob ma nyid du khas len par byed cing de mthar gyis grong dang /	
grong khyer dang /	
grong brdal dang /	
dbye tshongs dang /	
tshong brdal dag tu rgol ba 'dul zhing /	
rgyal po'i khab tu phyin to //	
bram ze des bsams pa /	
bdag gis ci'i phyir rtsa ba spangs te /	
yal ga dang 'dab ma dang /	
lo ma la nyug bar bya /	
rgol ba gang dag dang mkhas par bgrang ba gang	
ji snyed pa de dag thams cad kyang rgyal po	
dang nye ba yin gyis /	
bdag kyang rgyal po'i gan du 'gro'o snyam nas bram	
ze de rgyal po gzugs can snying po ga la	
ba der dong ste phyin nas /	
rgyal po gzugs can snying po la rgyal @12a *//	
pa dang /	
tshe spel ba byas te /	
phyogs gcig tu 'dug go /	
phyogs gcig tu 'dug nas /	
rgyal po gzugs can snying po la 'di skad ces smras so //	
lha bdag la bla ma las yi ge nyung shas shig blangs pa mchis te /	
de'i slad du /	
lha'i spyan sngar rgol ba dag dang lhan cig bka' mchid rnam par gtan la dbab par 'tshal lo //	
rgyal pos blon po rnams la smras pa /	
shes ldan dag nga'i yul na /	
bram ze 'di dang lhan cig gtam rnam par gtan	
la 'bebs par byed pa'i rgol ba 'ga' yod dam	
/ blon po rnams kyis smras pa /	
lha grong na la dan bram ze gnas len gyi bu zhes bgyi ba rig byed dang /	
rig byed kyi yan lag gi pha rol tu mchis	
pa zhugs lta bu'i shes pas rang gi smra ba	
bsal bar bgyid / gzhan gyi smra ba tshar gcod par rngo thog pa zhig mchis te /	
des bstan bcos gnas len gyi bu zhes bgyi ba nye bar sbyar to //	
mkhan po gnas len gyi bu de bos shig /	
lha bod par bgyi'o zhes de dag gis de bos nas /	
de rgyal po gzugs can snying po ga la ba der song ste phyin nas /	
rgyal po gzugs can snying po la rgyal ba dang tshe spel ba byas te /	
phyogs gcig tu 'dug pa dang /	
blon po rnams kyis smras pa /	
lha mkhan po de 'di lags so //	
rgyal pos 'ongs pa legs so zhes pa'i tshig gis kun tu spyad de smras pa /	
mkhan po khyod kho bo'i mdun du bram ze 'di	
dang lhan cig gtam rnam par gtan la dbab par	
byed nus sam / gnas len gyi bus smras pa /	
bdag @12b gis rdo ci thog pas rgyal po dgyes par bgyi'o //	
rgyal pos blon po rnams la bsgo ba /	
shes ldan dag rgol ba'i dkyil 'khor shoms shig /	
phyogs dang gzhan gyi phyogs dag rnam par zhog cig /	
blon po rnams kyis rgol ba'i dkyil 'khor bshams shing /	
phyogs dang gzhan gyi phyogs dag rnam par bzhag go /	
de nas blon po rnams kyis rgyal po'i rkang pa gnyis la phyag 'tshal te /	
smras pa /	
lha phyogs snga ma gang bgyid du stsal /	
rgyal pos smras pa /	
bram ze 'di mgron pa yin gyis 'di phyogs snga ma byed du chug cig /	
bram ze de phyogs snga ma byed du bcug nas /	
des rgyud chags lnga brgya bzlas so //	
gnas len gyis bus phyir bzlas te /	
khyod kyi 'di ni rigs pa med pa yin no //	
'di ni mi mthun pa yin no //	
'di ni mi 'thad pa yin no //	
zhes skyon btags pa dang /	
bram ze de cang mi smra bar 'dug go /	
tshar gcad pa'i gnas kyi nang na 'di lta ste /	
lan la spobs pa med pa 'di ni tha chad yin no //	
rgyal pos blon po rnams la smras pa /	
shes ldan dag su rgyal /	
lha /	
mkhan po gnas len gyi bu'o //	
de nas rgyal po yid dga' zhing yid dga' nas /	
ro stod bsrang ste lag pa g-yas pa brkyang nas /	
bdag gi yul na smra ba'i khyu mchog 'di lta	
bu dag yod pa ni bdag gis rnyed pa legs	
par rnyed do zhes ched du brjod pa ched du	
brjod nas smras pa /	
mkhan po khyod gnas gang na gnas /	
gnas len gyis bus smras pa /	
lha grong na la da na'o //	
khyod song la grong de khyod kyi rgol ba'i longs spyod gyis shig /	
gnas len gyi bu rangs pa dang @13a *//	
dga' ba dang /	
mchog tu dga' bar gyur nas /	
skye bo mkhas pa rnams kyis yongs su bskor te der song ngo //	
'jig rten ni 'byor pa 'dod cing /	
rgud pa la ma dad pa yin pas /	
de la bram ze du ma zhig gis bu mo chung mar len du bcug pa dang /	
de nas gnas len gyi bu des rigs mnyam pa las chung ma blangs te /	
de de dang lhan cig rtse bar byed dga' bar byed /	
dga' mgur spyod par byed do; ;rtse bar byed /	
dga' bar byed /	
dga' mgur spyod par byed pa de'i chung ma la	
bu ro stod ring ba ring ba zhig btsas nas	
/ de'i nye du dag 'dus shing lhags nas /	
nyi ma bdun gsum nyi shu rtsa gcig tu btsas pa'i btsas ston rgya cher byas te /	
khye'u 'di'i ming cir gdags shes ming 'dogs par byed do //	
nye du rnams kyis smras pa /	
khye'u 'di ro stod ring ba ring bar gyur pas /	
khye'u 'di'i ming stod rings su gdags so zhes de'i ming ni stod rings su btags so //	
bram ze'i khye'u stod rings ma ma brgyad po /	
pad na 'tsho ba'i ma ma gnyis dang /	
nu ma snun pa'i ma ma gnyis dang /	
dri ma 'phyi ba'i ma ma gnyis dang /	
rtse 'grogs byed pa'i ma ma gnyis la rjes su gtad do //	
de ma ma brgyad po dag gis 'o ma dang zho dang mar sar dang /	
zhun mar dang /	
mar gyi snying khu dang /	
gzhan yang yo byad kyi bye brag gtso bo gtso bo dag gis sring bar byed /	
skyed par byed cing rdzing na gnas pa'i padma bzhin du myur du skyed par byed do //	
de gang gi tshe chen por gyur pa de'i tshe /	
yi ge dang grangs dang rtsis dang lag rtsis dang /	
dbyung ba dang gzhug @13b pa dang /	
gzhag pa dang 'byed pa dang /	
klog pa'i pha rol tu son cing /	
de'i tshe na bram ze'i spyod tshul dang /	
spyod pa dang /	
gtsang sbra dang /	
kun tu spyod pa dang /	
thal ba blang ba dang /	
bya ma bum blang ba dang /	
sa blang ba dang /	
lag stangs dang /	
thor tshugs dang /	
rab sngags bya ba dang /	
kye zhes bya ba dang /	
nges brjod kyi rig byed dang /	
mchod sbyin gyi rig byed dang /	
snyan tshig gi rig byed dang /	
srid srung gi rig byed dang /	
bram ze'i las drug po mchod sbyin byed pa dang /	
mchod sbyin byed du 'jug pa dang /	
klog pa dang /	
klog tu 'jug pa dang /	
sbyin pa dang len pa la mkhas pa'i bram ze'i rig byed dang /	
rig byed kyi yan lag gi pha rol tu son ba me lta bu'i shes pas /	
rang gi smra ba gsal bar byed pa gzhan gyi	
smra ba tshar gcod par byed nus par gyur to	
// yang de rtse bar byed /	
dga' bar byed /	
dga' mgur spyod par byed pa'i chung ma la bu	
mo mig gnyis bya sh'a ri k'a 'dra ba zhig	
btsas nas / de'i nye du dag 'dus shing lhags	
nas nyi ma bdun gsum nyi shu rtsa gcig tu	
btsas pa'i btsas ston rgya cher byas te /	
bu mo'i ming cir gdags zhes ming 'dogs par byed do //	
nye du rnams kyis smras pa; bu mo 'di'i mig	
gnyis bya sh'a ri k'a 'dra bas bu mo 'di'i	
ming sh'a ri k'ar gdags so zhes de'i ming sh'a	
ri k'a ra btags so //	
bu mo sh'a ri k'a bsrings shing bskyed de chen mor gyur to //	
de'i phas yig 'bru'i yi ge la nye bar sbyar nas /	
des yig 'bru'i yi ge dag lobs so //	
dus gzhan zhig na bram ze'i khye'u stod rings sh'a	
ri k'a dang lhan cig 'gyed par byed pa na	
/ sh'a ri k'as de tshar bcad nas /	
phas stod rings la smras pa /	
bu khyod @14a *//	
skyes pa yin na /	
bud med kyis tshar bcad dam /	
nga 'das nas rgol ba'i longs spyod dag phrogs par 'gyur ro //	
de nas yang bram ze'i khye'u gsang tshig 'dod pa	
gsang tshig tshol ba zhig yul dbus nas lho phyogs	
su song ngo // de na bram ze skar rgyal	
zhes bya ba 'jig rten rgyang pa na la mkhas	
pa rig byed dang /	
rig byed kyi yan lag gi pha rol tu son pa /	
yul tha dad pa na gnas pa'i bram ze rnams kyi ston par gyur pa zhig 'dug nas /	
bram ze khye'u de bram ze de'i drung du song ste phyin nas /	
zhi ba dang spyod lam zhi bas mgo bos phyag 'tshal te /	
phyogs gcig tu 'dug go; de nas bram ze skar	
rgyal gyis bram ze'i khye'u la 'ongs pa legs so	
zhes bya ba'i tshig gis kun tu spyad nas smras	
pa / kye bram ze'i khye'u khyod ga las 'ongs /	
ci zhig 'dod /	
bram ze'i khye'us smras pa /	
bdag yul dbus nas mchis te /	
mkhan po'i zhabs la sri zhu bgyid par 'tshal lo //	
ci zhig gi phyir 'jig rten rgyang pan gzung ba'i slad du'o //	
bram ze'i khye'u legs kyis de bzhin gyis shig /	
de ni bram zes bya ba yin no //	
bram ze'i khye'u des /	
bram ze skar rgyal gyi drung du 'jig rten rgyang pan gzung bar brtsams so //	
bram ze'i khye'u rnams kyis kun tu spyod pa ni 'di yin te /	
gang gi tshe mi klog par gyur pa de'i tshe na /	
lan 'ga' ni chu ngogs su nye reg byed du 'dong ngo //	
lan 'ga' ni grong khyer ltar 'dong ngo //	
lan 'ga' ni yam sreg shing thur 'dong ngo //	
ji tsam dus @14b gzhan zhig na /	
de dag mi klog par gyur nas /	
de'i tshe de dag yam sreg shing thur dong ba dang /	
de dag la lam gyi bar du bar skabs kyi gtam brjod pa 'di lta bu 'di byung ste /	
kye kud sa'i bu dag /	
bad sa'i bu dag shan di la'i bu dag /	
bar dva tsa'i bu dag /	
lnga pa'i bu dag /	
nye lnga pa'i bu dag je khyed cag las gang ni yul ga las 'ongs pa dri bar bya'o //	
de na bram ze khye'u gcig gis smras pa /	
kho bo ni yul shar nas so //	
gzhan zhig gis smras pa /	
kho bo ni lho phyogs nas so //	
yang gzhan zhig gis smras pa /	
kho bo ni nub kyi nas so //	
yang gzhan zhig gis smras pa /	
kho bo ni byang phyogs nas so //	
bram ze'i khye'u des smras pa; kho bo ni yul dbus nas so //	
de dag gis smras pa /	
shes ldan dag bdag cag gis yul thams cad mthong zhing thos na /	
yul dbus ni ma mthong ma thos so //	
shar na blo can gnas pa ste //	
lho phyogs na ni g-yon byed 'dug /	
nub kyi yul na phra ma can //	
byang phyogs na ni tshig rtsub po //	
zhes tshigs su bcad pa yang smras so //	
de nas dris pa bram ze'i khye'u yul dbus ci 'dra /	
shes ldan dag yul dbus ni yul rnams kyi mchog yin te /	
s'a lu dang bur ma shing gi phreng ba dang /	
ba lang dang ma he phun sum tshogs pa slong mo ba brgyas khyab pa dang /	
dbus pa'i skye bos gang ba /	
mtha' 'khob pa'i skye bos spangs pa; skye bo mkhas pas bsten pa /	
de na chu klung gangg'a kha rje dang bsod nams dang bkra shis dang /	
gtsang ba dang /	
gtsang ba nyid kyi gnas su grags pa /	
'gram gnyis nas rlan 'phyo ba /	
drang srong rnams kyi bsti @15a *//	
gnas zhes bya ba /	
chu dgur bco brgyad 'bab pa yod de /	
der drang srong rnams kyis dka' thub spyad na /	
rang gi lus nyid kyis mtho ris su 'dong ba yin no //	
kye bram ze'i khye'u de ni 'jal gyis gzhan 'di 'dri'o //	
yul dbus na mkhas par bgrang ba dag yod dam /	
shes ldan dag kho bos dang po nyid nas /	
shes ldan dag yul dbus ni dbus ba'i skye bos gang ba /	
mtha' 'khob pa'i skye bos spangs pa /	
skye bo mkhas pas bsten pa'o zhes ma smras sam /	
bram ze'i khye'u khyod kyis de skad smras so //	
bram ze'i khye'u yul dbus na 'di lta ste /	
dper na bdag cag gi mkhan po dang 'dra ba /	
smra ba'i khyu mchog de lta bu dag yod dam /	
shes ldan dag yul dbus na bdag cag gi mkhan	
pos gang dag gi gdong du lta par yang mi	
nus pa snyan par smra ba smra ba'i khyu mchog	
de lta bu dag yod do //	
bram ze'i khye'u des de dag la de lta de ltar yul dbus kyi bsngags pa brjod pa dang /	
'di ltar de dag thams cad yul dbus su 'dong 'dod par gyur to //	
de nas bram ze'i khye'u de dag gis yam sreg shing dag btsal te /	
yam sreg shing gi khur thogs nas /	
bram ze de khyim ga la ba der song ste phyin nas /	
yam sreg shing gi khur mtha' gcig tu bzhag ste /	
bram ze de ga la ba der dong nas phyin pa dang /	
bram ze de la 'di skad ces smras so //	
mkhan po /	
mkhyen par mdzod cig /	
bram ze'i khye'u 'dis /	
ci nas kyang bdag cag thams cad yul dbus su	
mchi 'tshal bar gyur pa de ltar yul dbus kyi	
bsngags pa brjod do //	
bram ze skar rgyal gyis smras pa /	
@15b bu dag ji snyed thos pa de snyed bgrod par bya ba yin nam /	
'di ltar yul dag ni thos na dga' bar 'gyur	
ba yin pas mnyan par bya'i bgrod par ni mi	
bya'o // mkhan po bram ze'i khye'u 'di'i mchid nas /	
yul dbus na bdag cag gi mkhan pos gang dag	
gi gdong du blta bar yang mi nus pa snyan	
par smra ba smra ba'i khyu mchog de lta bu	
dag mchis so zhes mchi'o //	
bu dag ci kho bo na re sa'i steng na	
kho bo gcig bu smra ba kho na yin gyi;	
smra ba gzhan 'ga' yang med do //	
zhes zer ram /	
sa ni rin po che mang po 'dzin pa yin pas /	
sa gzhi ni mdzes pa mdzes pa dag gis gang ba yin no //	
mkhan po re zhig yul de yang mthong bar 'gyur zhing /	
chu ngogs su nye reg kyang bgyi /	
smra ba'i khyu mchog de dag la yang bsnyen bkur bgyi /	
rgol ba dag kyang tshar gcad par bgyi /	
rang gi grags pa yang bsgrag par bgyi /	
rnyed pa yang bsgrub par bgyis /	
bdag cag yul dbus su mchi'o //	
bram ze de slob ma la rjes su chags pa dang bcas pa dang /	
'khor nyung ba yin pas /	
des bram ze'i khye'u de dag la 'di skad ces smras so //	
bu dag gal te de lta na g-yang gzhi dag dang /	
shing shun dag dang /	
dbyug gu dag dang /	
blugs gzar dag dang /	
dgang gzar dag dang /	
ril ba dag long zhig dang /	
yul dbus su 'dong ngo //	
de dag gis de dag blangs nas bram ze de	
bram ze'i khye'u de dag dang lhan cig yul dbus	
su 'phags pa dang /	
des rgol ba kha cig ni tshar bcad de rgol ba'i shing rta la sbyor bar byed /	
kha cig ni mgor thal ba'i bum pa dag gis bsnun /	
kha cig ni 'phong gi dpong sar khva @16a *//	
bzhin thag ring po nas yongs su spong bar byed /	
kha cig ni gdugs dang /	
rgyal mtshan dang /	
ba dan dag gis bsu bar byed /	
kha cig ni slob ma nyid du khas len par byed cing /	
de mthar gyis grong dang grong khyer dang grong brdal dang /	
dbye tshongs dang /	
tshong brdal dag tu rgol ba 'dul zhing /	
rgyal po'i khab tu phyin to //	
bram ze skar rgyal gyis bsams pa; bdag gis ci'i phyir rtsa ba spangs te /	
yal ga dang 'dab ma dang /	
lo ma la nyug par bya /	
rgol ba gang dag dang mkhas par bgrang pa gang	
ji snyed pa de dag thams cad kyang rgyal po	
dang nye ba yin gyis /	
bdag kyang rgyal po'i gan du 'gro'o snyam nas /	
bram ze skar rgyal rgyal po gzugs can snying po ga la ba der song ste phyin nas /	
rgyal po gzugs can snying po la rgyal ba dang tshe spel bar byas te /	
phyogs gcig tu 'dug go /	
phyogs gcig tu 'dug nas /	
rgyal po gzugs can snying po la 'di skad ces smras so //	
lha /	
bdag la bla ma las yi ge nyung shas shig blangs pa mchis te /	
de'i slad du lha'i spyan sngar rgol ba dag dang	
lhan cig bka' mchid rnam par gtan la dbab par	
'tshal lo // rgyal pos blon po rnams la smras pa /	
shes ldan dag mkhan po gnas len gyi bu de gang na 'dug /	
lha grong na la da na'o //	
mkhan po gnas len gyi bu de bos shig /	
lha; bod par bgyi'o //	
zhes de dag gis de bos nas /	
de rgyal po gzugs can snying po @16b ga la ba der song ste phyin nas /	
rgyal po gzugs can snying po la rgyal ba dang tshe spel bar byas te /	
phyogs gcig tu 'dug pa dang /	
blon po rnams kyis smras pa dang /	
lha mkhan po de 'di lags so; ;rgyal pos 'ongs	
pa legs so zhes bya ba'i tshig gis kun tu	
spyad de smras pa /	
mkhan po khyod kho bo'i mdun du bram ze skar	
rgyal dang lhan cig gtam rnam par gtan la dbab	
par byed nus sam /	
gnas len gyi bus smras pa /	
bdag gis rdo ci thogs kyis rgyal po dgyes par bgyi'o //	
rgyal pos blon po rnams la bsgo ba /	
shes ldan dag rgol ba'i dkyil 'khor shoms shig /	
phyogs dang gzhan gyi phyogs dag rnam par zhog cig /	
blon po rnams kyis rgol ba'i dkyil 'khor bshams shing /	
phyogs dang gzhan gyi phyogs dag rnam par bzhag go /	
de nas blon po rnams kyis rgyal po'i rkang pa gnyis la phyag 'tshal te smras pa /	
lha phyogs snga ma gang bgyid du stsal /	
rgyal pos smras pa /	
bram ze skar rgyal 'di mgron pa yin gyis /	
'di phyogs snga ma byed du chu gcig /	
bram ze skar rgyal gyis smras pa /	
lha bram ze gnas len gyi bu 'di rgan pa lags pas /	
'di phyogs snga ma bgyid du stsal bar gsol /	
bram ze gnas len gyi bus bsams pa /	
bram ze skar rgyal 'di gzhung gsar la byed pa	
gsal bas bdag gis 'di dang lhan cig smra bar	
mi nus kyis / je 'di dang lhan cig tshig 'gred pa zhig bya'o //	
snyam nas des rgyud chags lnga brgya bzlas so //	
bram ze skar rgyal gyis phyir bzlas te /	
@17a *// khyod kyi 'di ni rigs pa med pa yin no //	
'di ni mi mthun pa yin no //	
'di ni mi 'thad pa yin no //	
zhes skyon btags pa dang /	
bram ze gnas len gyi bu cang mi smra bar 'dug go /	
tshar bcad pa'i gnas rnams kyi nang na 'di lta ste /	
lan la spobs pa med pa 'di ni tha chad yin no //	
rgyal pos blon po rnams la smras pa /	
shes ldan dag su rgyal /	
bram ze skar rgyal lo //	
shes ldan dag bram ze skar rgyal la rgol ba'i longs spyod phyin cig /	
de dag gis smras pa /	
lha gal te skol gyis rgol ba mchis shing lhags	
dgu la rgol ba'i longs spyod stsal bar gyur na	
/ ring po mi thogs par skol gyis yul aang	
ga dha dang ma ga dha dag ni rgol ba'i	
longs spyod du 'gyur bas /	
'di ltar grong na la da 'di nyid rgol ba'i longs spyod kyi ba dan du bgyis la /	
bram ze gnas len gyi bu las phrogs te /	
bram ze 'di la stsal cing /	
'di bas kyang ches rgyal ba gzhan 'ga' zhig mchis na /	
yang skol gyis de la stsal bar bgyi'o //	
rgyal pos smras pa /	
shes ldan dag de bzhin gyis shig /	
de dag gis de gnas len gyi bu las phrogs te /	
bram ze skar rgyal la byin no //	
gnas len gyis bus bsams pa /	
bdag gis rgyal po 'di la phan mang du btags na /	
rgyal po 'dis bdag rjes sum bsrungs kyis /	
bdag gzhan du 'gro'o snyam nas /	
des chung ma la smras pa /	
bzang mo kho bos rgyal po 'di la phan mang du btags na /	
rgyal po 'dis kho bo rjes su ma @17b bsrungs kyis /	
kho bo gzhan du 'gro'i khyim gyi so nam dag sdus shig /	
des khyim gyi so nam dag bsdu bar brtsams pa dang /	
de'i nye du dag gis mkhan po gnas len gyi bu gzhan du 'gro'o zhes thos nas /	
de dag de'i gan du song ste phyin nas /	
smras pa /	
mkhan po ci'i slad du khyim gyi so nam dag sdud /	
des smras pa /	
shes ldan dag kho bos rgyal po 'di la phan mang du btags na /	
rgyal po 'dis kho bo rjes su ma bsrungs kyis /	
kho bo gzhan du 'gro'o //	
de dag gis smras pa /	
mkhan po khyod gzhan du ma bzhud par re zhig	
nye du'i nang 'di nyid du bde bar bzhugs shig	
/ des tshigs su bcad pa smras pa /	
mi ni gzhan gyi yul la gnas pa bla'i //	
rang gi yul la zil gnon gnas pa min //	
mi ni gang na zil gnon med gnas pa //	
de nyid rang yul de na gnyen yang yod //	
bram ze skar rgyal gyis mkhan po gnas len gyi bu gzhan du 'gro'o zhes thos nas /	
de de'i gan du song ste phyin nas /	
smras pa /	
bdag ni glo bur du 'ongs pa yin pas ring po mi thogs pa kho nar 'gro ste /	
'di khyod nyid kyi rgol ba'i longs spyod du 'gyur gyis /	
gzhan du ma 'gro bar 'dug cig /	
des smras pa /	
bram ze'i khye'u 'gro'o //	
mkhan po gal te de lta na /	
grong 'di phyed khyod snoms shig /	
phyed bdag 'tshal lo //	
bram ze gnas len gyi bus bsams pa /	
bdag gis rgyal po 'di la phan mang du btags na /	
rgyal po 'dis bdag rjes su ma bsrungs te /	
'di ltar bram ze skar rgyal 'dis bdag la 'di lta ste /	
longs spyod dag gis longs spyod kyi bgo bsha' byas pa ni /	
phan mang du @18a *//	
btags pa yin gyis /	
'di la sh'a ri k'a de chung ma'i don du sbyin no snyam nas /	
des chung ma la smras pa /	
bzang mo kho bos rgyal po 'di la phan mang du btags na /	
rgyal po 'dis kho bo rjes su ma bsrungs te /	
'di ltar bram ze skar rgyal 'dis kho bo la 'di lta ste /	
longs spyod dag gis longs spyod kyis bgo bsha' byas	
pa 'di ni phan mang du btags pa yin gyis	
/ 'di la sh'a ri k'a de chung ma'i don du sbyin no //	
des smras pa /	
bram ze'i khye'u stod rings la dri'o //	
de gnyis kyis de bos te smras pa /	
bu bdag cag gis rgyal po 'di la phan mang du btags na /	
rgyal po 'dis bdag cag rjes su ma bsrungs te /	
'di ltar bram ze skar rgyal 'dis bdag cag la 'di lta ste /	
longs spyod dag gis longs spyod kyi bgo bsha' byas pa ni phan mang du btags pa yin gyis /	
'di la sh'a ri k'a de chung ma'i don du sbyin par bya'o //	
des smras pa /	
yab yum de ltar dgra bo la mdza' bshes su bgyis na 'di lta ste /	
des longs spyod rnams las nyams par bgyid pa'am thams	
cad kyi thams cad du srog dang dbral bar bgyid	
par yang 'gyur la /	
des bdag cag longs spyod dag las nyams par bgyis na /	
ci'i slad du /	
skol gyis 'di la sh'a ri k'a mchis brang gi don du stsal bar bgyi /	
de gnyis kyis smras pa /	
blun po khyod ci shes zhes de gnyis kyis de'i tshig tshig ma yin par byas te /	
sh'a ri k'a bram ze skar rgyal la chung ma'i don du byin no //	
des de dpal gyi 'byor ba chen pos bag mar	
blangs @18b so; ;bram ze'i khye'u stod rings kyis bsams	
pa / 'di dag gis bdag la brnyas par gyur	
pa gang yin pa de thams cad ni thos pa	
nyung ba las gyur pa yin no snyam nas /	
'di ltar bram ze skar rgyal ci zhig shes snyam na /	
'jig rten rgyang pan shes so snyam nas /	
des smras pa /	
shes ldan dag 'jig rten rgyang pan shes pa ga la yod /	
lho phyogs na'o //	
de 'jig rten rgyang pan gyi don du lho phyogs su 'phags nas /	
de mthar gyis lho phyogs su phyin pa dang /	
de der song ste dris pa /	
shes ldan dag 'jig rten rgyang pan shes pa su dag yin /	
kun tu rgyu dag go /	
de de dag gi gan du song ste phyin nas smras pa /	
shes ldan dag gi zhabs la sri zhu bgyid par 'tshal lo //	
ci zhig gi phyir 'jig rten rgyang phan gzung ba'i slad du'o //	
de dag gis smras pa /	
kho bo cag ni khyim pa la 'jig rten rgyang pan mi ston to //	
des smras pa /	
gal te de lta na rab tu 'byung ngo //	
de dag gis de rab tu byung nas /	
des bdag gis ji srid du 'jig rten rgyang phan	
ma bzung ba de srid du bdag gi sen mo	
mi gcad do zhes des sen mo ring po ring	
por bzhag nas / de'i sen mo ring ba ring bar 'gyur bas /	
de'i ming kun tu rgyu sen rings kun tu rgyu sen rings zhes bya bar gyur to //	
sh'a ri k'a yang bram ze skar rgyal dang lhan cig 'gyed par byed pa na /	
skar rgyal gyis de tshar bcad do //	
bram ze skar rgyal sh'a ri k'a dang lhan cig rtse bar byed /	
dga' bar byed /	
dga' mgur spyod par byed pan /	
sems can srid pa tha ma la spyod pa tshol pa /	
thar pa'i snying po bzung pa mya ngan las 'das par phyogs pa /	
'khor ba las phyir phyogs pa /	
srid pa'i 'gro ba thams cad du 'chi 'pho dang skye ba don du @19a *//	
mi gnyer ba lus tha ma 'dzin pa zhig kyang lha'i ris bzang po zhig nas shi 'phos te /	
sh'a ri k'a'i mngal du zhugs so //	
sh'a ri k'a sa rmi lam du mi lag na	
sgron ma thogs pa zhig gis bdag gi dku dral	
te / zhugs shing bdag ri chen po'i spo la 'dzeg go /	
bdag steng gi nam mkha' la 'gro'o //	
bdag la skye bo phal po che'i tshogs phyag 'tshal lo //	
zhes zer ba rmis so //	
rmis nas des bram ze skar rgyal la smras pa /	
bdag gis rmi lam 'di dang 'di lta bu zhig rmis so //	
'di ltar bram ze skar rgyal nyid rmi ltas kyi dpyad la mkhas pa yin mod kyi /	
des bram ze rmi ltas kyi dpyad 'don ba gzhan dag la smras pa /	
bdag gi bram ze mos rmi lam 'di dang 'di lta bu zhig rmis na ci la lta /	
de dag gis smras pa /	
mkhan po g-yar lam de bzang ste /	
mi lag na sgron me thogs pa zhig gis dku	
dral te zhugs zhes mchi ba ni pu btsa' bar	
'gyur zhing / des lo brgyad gnyis kyis dbang po'i brda sprod pa bklag nas /	
rgol ba thams cad tshar gcod par 'gyur ba la lta'o //	
bdag ri chen po'i spo la 'dzeg go /	
bdag steng gi nam mkha' la 'gro'o //	
bdag la skye bo phal po che'i tshogs phyag 'tshal lo zhes mchi ba gang lags pa ni /	
rab tu byung nas brtul zhugs grub pa'i bdag nyid chen por 'gyur ba la lta'o //	
dus gzhan zhig na bram ze skar rgyal sh'a ri k'a dang lhan cig 'gyed par byed pan /	
sh'a ri k'as de tshar bcad nas /	
des bsams pa /	
sngon bdag gis 'di tshar bcad nad 'dis @19b bdag tshar gcad pa'i sbyor ba gang yin snyam nas /	
des bsams pa /	
de ni 'di'i mthu ma yin gyi /	
'di ltar 'di'i mngal du sems can zhugs pa gang yin pa de'i mthu yin no snyam mo //	
de nas zla ba brgyad dam dgu 'das te /	
khye'u gzugs bzang ba blta na sdug pa mdzes pa gsal ba gser gyi mdog 'dra ba /	
mgo gdugs lta bu dang ldan pa /	
lag pa ring ba /	
dpral ba'i dbyes che ba /	
smin ma 'dzar ba /	
sna'i gzengs mtho ba zhig btsas so //	
btsas nas des bram ze skar rgyal la smras pa /	
bram ze'i khye'u 'di mes po'i gan du phul na /	
de 'di'i ming 'dogs par 'gyur ro //	
de mes po'i gan du khrid pa dang /	
des khye'u'i ming cir gdags zhes bsams na /	
bram ze'i khye'u 'di bram ze skar rgyal gyi pu yin pas /	
bram ze'i khye'u 'di'i ming nye rgyal du gdags so snyam nas /	
de'i ming nye rgyal zhes bya bar btags so //	
bram ze skar rgyal gyis smras pa /	
mes pos bram ze'i khye'u 'di'i ming cir gdags /	
nye rgyal zhes bya bar gdags so //	
des bsams pa /	
mes pos bram ze'i khye'u 'di'i ming pha las dras te btags kyis /	
bdag gis 'di'i ming ma las dras te gdags so snyam nas /	
bram ze'i khye'u 'di ma sh'a ri ka'i bu yin	
pas 'di'i ming sh'a ri'i bur gdags so snyam nas	
/ de'i ming sh'a ri'i bu zhes bya bar btags so //	
de na kha cig gis bram ze'i khye'u sh'a ri'i bu zhes bya bar shes so //	
kha cig gis ni bram ze'i khye'u nye rgyal zhes bya bar shes so //	
bram ze'i khye'u nye rgyal ma ma brgyad po pang na 'tsho ba'i mam gnyis dang /	
nu ma snun pa'i ma ma gnyis dang /	
dri ma 'phyi ba'i @20a *//	
ma ma gnyis dang /	
rtse grogs kyi ma ma gnyis la rjes su gtad do //	
de ma ma brgyad po dag gis 'o ma dang /	
zho dang /	
mar dang /	
zhun mar dang /	
mar gyi snying khu dang /	
gzhan yang yo byad kyi bye brag gtso bo gtso	
bo dag gis sring bar byed skyed par byed cing	
/ rdzing na gnas pa'i padma bzhin du myur du skyed par byed do //	
de gang gi tshe chen por gyur pa de'i tshe yi ge dang /	
grangs dang /	
rtsis dang lag rtsis dang /	
dbyung ba dang gzhug pa dang /	
gzhag pa dang /	
'byed pa dang /	
klog pa'i pha rol tu son cing de'i tshe na /	
bram ze'i spyod tshul dang /	
spyod pa dang /	
gtsang sbra dang /	
kun tu spyod pa dang /	
thal ba blang ba dang /	
bya ma bum blang ba dang /	
sa blang ba dang /	
lag stangs dang /	
thor tshugs dang /	
rab bsngags bya ba dang /	
kye zhes bya ba dang /	
nges brjod kyi rig byed dang /	
mchod sbyin gyi rig byed dang /	
snyan tshig gi rig byed dang /	
srid srung gi rig byed dang /	
bram ze'i las drug po mchod sbyin byed pa dang /	
mchod sbyin byed du 'jug pa dang /	
klog pa dang /	
klog tu 'jug pa dang /	
sbyin pa dang /	
len pa la mkhas pa'i bram ze'i rig byed dang /	
rig byed kyi yan lag gi pha rol tu son	
pa'i me lta bu'i shes pas rang gi smra ba	
gsal bar byed pa /	
gzhan gyi smra ba tshar gcod nus par gyur to //	
de phas rig pa'i gnas thams cad slob tu bcug nas /	
de lo brgyad gnyis kyis dbang po'i brda sprod pa	
bklags nas rgol ba thams cad tshar bcad par gyur	
to // de dus gzhan zhig na pha dang @20b	
lhan cig rig byed 'don par byed pan smras pa	
to // / yab smras pa 'di'i don ci lags /	
bu kho bos kyang smras pa /	
'di'i don mi shes te /	
'di ltar gsang tshig gi gzhi 'di dag ni sngon gyi drang srong rnams kyis bstod pa /	
bsgrags pa /	
yang dag par sbyar ba ste /	
de dag ni da ltar bram ze rnams kyang rjes su sgrogs shing rjes su rjod par byed do //	
yab gsang tshig gi gzhi sngon gyi drang srong de rnams kyis bstod pa /	
bsgrags pa; yang dag par sbyar ba gang dag da	
ltar bram ze rnams rjes su sgrogs shing rjes su	
rjod pa de dag don ma mchis lags snyam mam	
/ ci 'di ltar smras pa /	
'di'i don ni 'di lags so //	
smras pa /	
'di'i don ni 'di lags so //	
bram ze skar rgyal yid dga' zhing yid dga' nas bsams pa /	
dus bya ba ni 'di lta ste /	
nga'i gzhung srongs par bya ba'am /	
khyad par lhag par rtogs par bya ba de tsam du zad na /	
bram ze'i khye'u 'dis ni bdag pas khyad par lhag par rtogs so snyam nas /	
de bram ze'i khye'u lnga brgya tsam bram ze'i gsang	
tshig dag klog tu 'jug pa de dag kyang des	
yid dga' zhing yid dga' bas de nyid la gtad	
do; ;bram ze'i khye'u nye rgyal bram ze khye'u lnga	
brgya tsam bram ze'i gsang tshig dag klog tu 'jug	
pan / des rig byed ring po ring po gang	
dag yin pa de dag ni thung ngur rnam par	
pan / bzhag go / rig byed thung ngu thung	
ngu gang dag yin pa de dag ni ring por	
rnam par bzhag ste /	
tshig dang yi ge 'dri zhing don dang nges pa'i tshig tu rnam par bzhag go ///	
'dul ba gzhi /	
bam po gnyis pa /	
grong shing thags @21a *//	
can na /	
bram ze 'dun na 'don gru 'dzin ces bya ba phyug pa nor mang ba longs spyod che ba /	
yongs su gzung ba /	
yangs shing rgya che ba /	
rnam thos kyi bu'i nor dang ldan pa /	
rnam thos kyi bu la nor gyis 'gran pa zhig 'dug ste /	
des rigs mnyam pa las chung ma blangs nas /	
de de dang lhan cig rtse bar byed /	
dga' bar byed /	
dga' mgur spyod par byed do //	
rtse bar byed /	
dga' bar byed /	
dga' mgur spyod par byed pa de la bu yang med bu mo yang med nas /	
de bu med cing bu mngon par 'dod pas /	
zhi ba dang /	
chu lha dang /	
lus ngan dang /	
brgya byin dang /	
tshangs pa la sogs ba dag la gsol pa 'debs shing lha'i bye brag gzhan 'di lta ste /	
kun dga' ra ba'i lha dag dang /	
tshal gyi lha dag dang /	
bzhi mdo'i lha dag dang /	
sum mdo'i lha dag dang /	
gtor ma len pa'i lha dag dang /	
lhan cig skyes pa'i lha dag dang /	
chos mthun pa dag dang /	
rtag tu rjes su 'breng ba'i lha dag la yang gsol ba 'debs so //	
'jig rten na gang la gsol ba 'debs pa'i rgyu	
las bu dang bu mo dag skye'o zhes bya ba'i	
gtam de lta bu yod de /	
de ni de lta ma yin te /	
gal te de ltar 'gyur du zin na /	
re re la yang 'di lta ste /	
dper na /	
'khor los sgyur ba'i rgyal po bzhin du bu stong	
yod par 'gyur ro; ;'di ltar gnas gsum po dag	
mngon du gyur pa las bu pho dang bu mo	
dag skye bar 'gyur te /	
gsum po de dag gang zhe na /	
pha dang ma gnyis chags par gyur cing 'dus pa dang /	
ma dus la bab cing zla @21b mtshan dang ldan pa dang /	
dri za nye bar gnas shing 'jug 'dod pa ste	
gnas gsum po de dag mngon du gyur pa las	
/ bu dang bu mo dag skye bar 'gyur ro //	
de de ltar gsol pa 'debs pa lhur len cing 'dug pa na /	
sems can srid pa tha ma pa spyod pa tshol ba /	
thar pa'i snying po bzung ba mya ngan las 'das pa la phyogs pa /	
'khor ba las phyir phyogs pa /	
srid pa'i 'gro ba thams cad du 'chi 'pho dang /	
skye ba don du mi gnyer ba /	
lus tha ma 'dzin pa zhig kyang lha'i ris bzang po zhig nas shi 'phos te /	
de'i skye dgu'i bdag mo'i mngal du zhugs so //	
bud med kyi yul mkhas pa'i rang bzhin can la la la ma 'dres pa'i chos lnga yod de /	
lnga gang zhe na /	
skyes pa chags par 'gyur ba shes shing chags pa dang bral ba shes pa dang /	
dus shes shing zla mtshan shes pa dang /	
mngal na gnas pa zhugs pa shes pa dang /	
gang las mngal na gnas pa zhugs pa de shes pa dang /	
khye'u shes shing bu mo shes pa ste /	
gal te khye'u yin na dku g-yas par brten cing 'dug la /	
gal te bu mo yin na dku g-yon par brten cing 'dug pa'o //	
de yid dga' zhing yid dga' nas khyim thab la smras pa /	
rje'i sras bdag la sems can zhugs par gyur pa	
ni 'di ltar bdag gi dku g-yas par brten cing	
mchis pas / nges par khye'ur 'gyur gyis dgyes pa bskyed du gsol /	
de yang yid dga' zhing yid dga' nas ro stod	
bsrang ste lag pa g-yas pa brkyang nas 'di skad	
ces / kho bo yun ring po nas /	
mngon par 'dod pa'i bu'i ngo mthong ba @22a *//	
dang /	
kho bo dang mthun par skye zhing mi mthun par mi skye ba dang /	
kho bo'i bya ba dag byed ba dang /	
gsos pas phyir gso ba dang /	
bgo skal la spyod pa dang /	
kho bo'i rigs rgyud ring du gnas par bsgrub pa dang /	
bdag cag shi zhing dus la bab pa dag la nyung ngu'am /	
mang po yang rung ba'i sbyin pa dag byin zhing bsod nams dag byas nas /	
'di de gnyis gang du skyes shing 'gro ba'i rjes	
su 'gro bar gyur cig ces ming gis yon bsngo	
bar byed par gyur cig ces ched du brjod pa	
ched du rjod par byed do //	
de la sems can zhugs par rig nas 'di lta	
ste; mngal na gnas pa yongs su smin par bya	
ba'i phyir / steng gi khang bzang gi gzhir grang ba na grang ba'i yo byad dag dang /	
dro ba na dro ba'i yo byad dag dang /	
sman pas bcas pa'i zas ha cang yang mi kha ba dang /	
ha cang yang mi skyur ba dang /	
ha cang lan tshva mi che ba dang /	
ha cang mi mngar ba dang /	
ha cang mi tsha ba dang /	
ha cang mi bska ba dang /	
kha ba dang /	
skyur ba dang /	
lan tshva dang /	
mngar ba dang /	
tsha ba dang /	
bska ba rnam par spangs pa'i zas dag dang /	
do shal dang /	
sen mo do dang /	
rgyan gyis klubs pa'i lus lha'i bu mo dga' ba'i tshal na rnam par spyod pa lta bu dang /	
khri nas khrir dang khri'ur nas khri'ur rgyu zhing shod kyi sa gzhir mi 'bab pa dang /	
des sgra yid du mi 'ong ba cung zad kyang	
mi thos par gnod pa med pa nyid du rim	
gro byed du 'dzud do //	
@22b de zla ba brgyad dam dgu 'das te /	
khye'u gzugs bzang ba blta na sdug pa /	
mdzes pa gsal ba gser gyi mdog 'dra ba /	
mgo gdugs lta bu dang ldan pa /	
lag pa ring ba /	
dpral ba'i dbyes che ba /	
smin ma 'dzar ba /	
sna'i gzengs mtho ba zhig btsas so //	
btsas nas de'i nye du dag 'dus shing lhags nas /	
nyi ma bdun gsum nyi shu rtsa gcig tu btsas pa'i btsas ston rgya cher byas nas /	
khye'u'i ming cir gdags shes ming 'dogs par byed do //	
khye'u 'di lha pang du blangs nas thob pas /	
bram ze'i khye'u 'di'i ming bad nas skyes su gdags so snyam nas /	
de'i ming pang nas skyes zhes bya bar btags so //	
gzhan yang mo'u dgal ya na'i rigs yin pas bram	
ze'i khye'u 'di'i ming mo'u dgal gyi bur gdags so	
snyam nas / de'i ming mo'u dgal gyi bu zhes bya bar yang btags so //	
de na kha cig gis ni bram ze'i khye'u mo'u dgal gyi bu zhes bya bar shes so //	
kha cig gis ni bram ze'i khye'u bang nas skyes zhes bya bar shes so //	
bram ze'i khye'u pang nas skyes ma ma brgyad po pang na 'tsho ba'i ma ma gnyis dang /	
nu ma snun pa'i ma ma gnyis dang /	
dri ma 'phyi ba'i ma ma gnyis dang /	
rtse grogs kyi ma ma gnyis la rjes su gtad do //	
de ma ma brgyad po dag gis 'o ma dang /	
zho dang /	
mar sar dang /	
zhun mar dang /	
mar gyi snying khu dang /	
gzhan yang yo byad kyi bye brag gtso bo gtso bo dag gis srid bar byed /	
skyed bar byed cing /	
rdzing na gnas pa'i @23a *//	
padma bzhin du myur du skyed par byed do //	
de gang gi tshe chen por gyur pa de'i tshe /	
yi ge dang /	
grangs dang /	
rtsis dang /	
dbyung ba dang /	
gzhug pa dang /	
gzhag pa dang /	
'byed pa dang /	
klog pa'i pha rol tu son cing /	
de'i tshe na bram ze'i spyod tshul dang /	
spyod pa dang /	
gtsang sbra dang /	
kun tu spyod pa dang /	
thal ba blang ba dang /	
bya ma bum blang ba dang /	
sa blang ba dang /	
lag stangs dang /	
thor tshugs dang /	
rab bsngags bya ba dang /	
kye zhes bya ba dang /	
nges brjod kyi rig byed dang /	
mchod sbyin gyi rig byed dang /	
snyan tshig gi rig byed dang /	
srid srung gi rig byed dang /	
bram ze'i las drug po mchod sbyin byed pa dang /	
mchod sbyin byed du 'jug pa dang /	
klog pa dang /	
klog tu 'jug pa dang /	
sbyin pa dang /	
len pa la mkhas pa'i bram ze'i rig byed dang /	
rig byed kyi yan lag gi pha rol tu son	
pa me lta bu'i shes pas rang gi smra ba	
gsal bar byed pa /	
gzhan gyi smra ba tshar gcod nus par gyur to //	
de phas rig pa'i gnas thams cad slob tu bcug go //	
de dus gzhan zhig na pha dang lhan cig rig byed 'don par byed pa na smras pa /	
yab 'di'i don ci lags /	
bu /	
kho bos kyang smras pa /	
'di'i don mi shes te /	
'di ltar gsang tshig gi gzhi 'di dag ni sngon	
gyi drang srong rnams kyis bstod pa bsgrags pa yang	
dag par sbyar ba ste /	
de dag ni da ltar bram ze rnams kyang rjes su sgrogs shing rjes su rjod par byed do //	
yab gsang tshig gi gzhi sngon gyi drang srong rnams	
kyis @23b bstod pa bsgrags pa yang dag par sbyar	
ba gang dag da ltar bram ze rnams rjes su	
sgrogs shing / rjes su brjod pa de dag don ma mchis pa lags snyam mam /	
ci 'di ltar smras pa /	
'di'i don ni 'di lags so //	
bram ze gru 'dzin yid dga' zhing yid dga' nas bsams pa /	
bu'i bya ba ni 'di lta ste pha'i gzhung srongs par bya ba'am /	
khyad par lhag par rtogs par bya ba de tsam du zad na /	
bram ze'i khye'u 'dis ni bdag pas khyad par lhag par rtogs so snyam nas /	
bram ze'i khye'u lnga brgya tsam bram ze'i gsang tshig dag klog tu 'jug pa de dag kyang /	
des yid dga' zhing yid dga' bas de nyid la gtad do //	
bram ze'i khye'u pang nas skyes bram ze'i khye'u lnga	
brgya tsam bram ze'i gsang tshig dag klog tu 'jug	
go / bram ze'i khye'u rnams kyis kun tu spyod pa ni 'di yin te /	
gang gi tshe mi klog par gyur pa de'i tshe na /	
lan 'ga' ni chu ngogs su nye reg byeng [*byed] du 'dong ngo //	
lan 'ga' ni grong khyer ltar 'dong ngo //	
lan 'ga' ni yam sreg shing thur 'dong ngo //	
ji tsam dus gzhan zhig na de dag mi klog	
par gyur nas de'i tshe de dag grong khyer ltar	
dong ba dang / bram ze'i khye'u nye rgyal gyis	
bram ze'i khye'u dag gsang tshig dag klog cing mdun	
dong ba dang / du 'dong ngo // bram ze'i	
khye'u pang nas skyes kyi bram ze'i khye'u dag kyang	
gsang tshig dag klog cing phyi bzhin 'brang zhing 'dong	
dong ba dang / du 'dong ngo // ngo //	
bram ze'i khye'u pang nas skyes kyi bram ze'i khye'u	
de dag gis bram ze'i khye'u nye rgyal gyis bram	
ze'i khye'u de dag gsang tshig gi gzhi dag klog	
pa thos nas de dag gis smras pa /	
ci'i phyir khyed cag @24a *//	
gsang tshig gi gzhi dag nyams par byas te klog /	
de dag gis smras pa /	
ji ltar bklag par bya /	
gsang tshig gi gzhi 'di dag ni 'di dang 'di skad ces bklag par bya'o //	
de dag gis smras pa /	
khyed cag gis su las gsang tshig gi gzhi 'di dag bklags /	
de dag gis smras pa /	
gang gis de mi shes pa des ni /	
nyi ma dang zla ba gnyis mi shes pa yin no //	
grong na la da na bram ze skar rgyal zhes	
bya ba zhig 'dug pa de'i bu bram ze'i khye'u	
nye rgyal zhes bya ba de las bdag cag gis	
bklags so // khyed cag gis kyang su las gsang tshig gi gzhi 'di dag bklags /	
de dag gis smras pa /	
gang gis de mi shes pa des kyang nyi ma dang zla ba gnyis mi shes pa yin no //	
grong shing thags can na bram ze mdun na 'don	
gru 'dzin ces bya ba zhig 'dug pa de'i bu	
/ bram ze'i khye'u pang nas skyes zhes bya ba de las bdag cag gis bklags so //	
de nas bram ze'i khye'u nye rgyal gyi bram ze'i khye'u rnams pa gong zhing mi dga' ba dang /	
mi 'jigs pa med par gyur te /	
bram ze'i khye'u nye rgyal ga la ba der dong ba dang /	
des thag ring po kho na nas mthong nas smras pa /	
bram ze'i khye'u dag 'di lta ci nyes /	
mkhan po cang ma nongs so //	
des tshigs su bcad pa smras pa /	
bsam pa nang na yod pa kun //	
phyi rol nas ni nye bar dmigs //	
skad mdog dbang po'i rnam pa dag /	
rnam par sba bar mi nus so //	
bram ze'i khye'u dag gor ma chags par ci zhig nyes so //	
de dag gis skabs de rgyas par brjod @24b pa dang /	
des smras pa /	
bram ze'i khye'u dag de de bzhin te /	
ji ltar bram ze'i khye'u de dag gsang tshig gi	
gzhi de dag klog pa bzhin du de dag bklag	
par bya ba yin mod kyi /	
kho bos rig byed ring po ring po gang dag	
yin pa de dag ni thung ngur rnam par bzhag	
/ rig byed thung ngu thung ngu gang dag yin	
pa de dag ni ring por rnam par bzhag ste	
/ / tshig dang yi ge phri zhing don dang	
nges pa'i tshig tu rnam par bzhag go ;bram ze'i	
khye'u pang nas skyes kyi bram ze'i khye'u rnams kyang	
spa gong zhing mi dga' ba dang /	
mi 'jigs pa med par gyur te /	
bram ze'i khye'u pang nas skyes ga na ba der dong ba dang /	
des kyang thag ring po kho na nas mthong nas smras pa /	
bram ze'i khye'u dag 'di lta ci nyes /	
mkhan po cang ma nongs so //	
des kyang tshigs su bcad pa smras pa /	
bsam pa nang na yod pa kun //	
phye rol nas ni nye bar dmigs //	
skad mdog dbang po'i rnam pa dag /	
rnam par sba bar mi nus so //	
bram ze'i khye'u dag gor ma chag par ci zhig nyes so //	
de dag gis skabs de rgyas par brjod pa dang /	
des smras pa /	
bram ze'i khye'u dag de de bzhin te /	
ji ltar bdag cag gsang tshig gi gzhi de dag klog pa de bzhin du /	
de dag bklag par bya ba yin mod kyi /	
bram ze'i khye'u de shes rab can yin pas /	
des rig byed ring po ring po gang dag yin	
pa de dag ni thung ngur rnam par bzhag go	
// rig byed thung ngu thung ngu gang dag yin pa de dag ni /	
ring por rnam par bzhag ste /	
tshig dang yi ge phri zhing don dang nges pa'i tshig @25a *//	
tu rnam par bzhag go /	
de gnyis gcig gis gcig thos ma thag kho nar mthong 'dod par gyur nas /	
bram ze'i khye'u nye rgyal pha'i gan du song ste /	
phyin nas smras pa /	
yab bdag grong shing thags can du mchi 'tshal lo //	
ci zhig gi phyir bram ze mdun na 'don gru	
'dzin ces bgyi ba zhig mchis pa de'i bu bram	
ze'i khye'u pang nas skyes zhes bgyi ba de blta	
ba'i slad du'o // bu de khyod pas ches shes rab can zhig yin nam /	
ci yab de ni bdag pas ches shes rab can ma lags te /	
'di ltar de ni ches phyug pa lags so //	
des tshigs su bcad pa smras pa /	
mi gang rigs kyis rgan pa dang //	
na tshod rgan dang nor gyis rgan //	
de kun thos pas rgan pa yi //	
sgo na don kun gnyer ba sdod //	
bu gal te de 'ong na thos pas bgo bsha' bya'i /	
bgrod par ni mi bya'o //	
bram ze'i khe'u pang nas skyes kyang pha'i gan du song ste phyin nas smras pa /	
yab bdag grong na la dar mchi 'tshal lo //	
ci zhig gi phyir de na bram ze skar rgyal	
zhes bgyi ba zhig mchis pa de'i bu bram ze'i	
khye'u nye rgyal zhes bgyi ba de blta ba'i slad	
du'o // bu de khyod pas ches phyug pa zhig yin nam ci /	
yab de ni bdag pas ches phyug pa ma lags te /	
'di ltar de ni ches shes rab can lags so //	
des kyang tshigs su bcad pa smras pa /	
mi gang rigs kyis rgan pa dang //	
na tshod rgan dang thos pas rgan //	
de kun nor gyis rgan pa yi //	
sgo na ci bya snyam pas sdod //	
bu gal @25b te 'ong na nor gyi bgo bsha' bya'i /	
bgrod par ni mi bya'o //	
ji tsam dus gzhan zhig na rgyal po'i khab tu	
klu'i rgyal po ri bo dang yid 'od [*'ong] gnyis	
kyi dus ston la bab bo //	
rgyal po gzugs can snying po'i kun tu spyod pa ni /	
gang gi tshe klu'i rgyal po ri bo dang yid	
'ong gnyis kyi dus ston la bab pa de'i tshe	
na / bdag nyid kyis nyams su myong bar byed pa'am /	
yang na gzhon nu ma skyes dgra gtong bar byed do //	
ji tsam dus gzhan zhig na rgyal po gzugs can	
snying po la bya ba cung zhig byung nas des	
gzhon nu ma skyes dgra la smras pa /	
bu song la klu'i rgyal po ri bo dang yid	
'ong gnyis kyi dus stong nyams su myong bar gyis	
shig / bram ze gru 'dzin gyis rgyal po gzugs	
can snying pos gzhon nu ma skyes dgra klu'i rgyal	
po ri bo dang yid 'ong gnyis kyi dus ston	
nyams su myong bar byed du btang ba thos nas	
shig / / des bsams pa; gzhon nu ma skyes dgra 'di yab 'das nas rgyal por 'gyur la /	
bram ze'i khye'u pang nas skyes 'di yang bdag 'das nas mdun na 'don du 'gyur bas /	
de bsten na dus su 'bras bu ster bar 'gyur ro snyam nas /	
des bram ze'i khye'u pang nas skyes la smras pa /	
bu song la klu'i rgyal po ri bo dang yid	
'ong gnyis kyi dus ston nyams su myong bar gyis	
la / de na stan bzhi po rgyal po'i stan dang /	
mdun na 'don gyi stan dang /	
rgol ba'i stan dang /	
mchog thob pa'i stan bshams pa las khyod kyis rgyal po'i gdan gcig po zhog la /	
mdun na 'don gyi stan la 'dug cig /	
de der song nas @26a *//	
rgyal po'i stan gcig pu bzhag ste /	
mdun na 'don gyi stan la 'dug go /	
bram ze skar rgyal gyis kyang rgyal po gzugs can	
snying pos gzhon nu ma skyes dgra klu'i rgyal po	
ri bo dang yid 'ong gnyis kyi dus ston nyams	
su myong bar byed du btang ba thos nas /	
des kyang bram ze'i khye'u nye rgyal la smras pa /	
bu song la klu'i rgyal po ri bo dang yid	
'ong gnyis kyi dus ston nyams su myong bar gyis	
la / de na stan bzhi po rgyal po'i stan dang /	
mdun na 'don gyi stan dang /	
rgol ba'i stan dang /	
mchog thob pa'i stan bshams pa las /	
khyod kyis rgyal po'i stan dang /	
mdun na 'don gyi stan zhog la /	
mchog thob pa'i stan la dbyig gu dang ril ba zhog ste /	
rgol ba'i stan la 'dug cig /	
ji tsam na nyi ma 'char ba nas ji tsam	
na nub par 'gyur ba de'i bar du khyod dang	
'dra ba'i rgol ba gzhan med do //	
de yang song ste rgyal po'i stan dang /	
mdun na 'don gyi stan bzhag ste /	
mchog thob pa'i stan la dbyig gu dang ril ba bzhag ste /	
rgol ba'i stan la 'dug go /	
rol mo'i sgra dag byung ba na /	
gar mkhan dag gis to ta ka'i rgyud du glu blangs pa dang /	
mi dag gis bro brdung ba dang /	
glu blang bar brtsams pa na /	
bram ze'i khye'u de gnyis dbang po dag phyir blan	
te 'khod pa skye bo phal po che'i tshogs kyis	
mthong nas de dag gis smras pa /	
bram ze'i khye'u 'di gnyis yang na ni blun po chen po gnyis shig go /	
yang na ni shes pas mi 'khrugs pa gnyis shig go /	
rol mo'i sgra @26b dag zhi zhing mi dag gis bro brdung zhing glu blangs te dong ba dang /	
bram ze'i khye'u pang nas skyes kyis bram ze'i khye'u nye rgyal la smras pa /	
ji ltar khyod la bro legs par brdungs pa dang /	
glu legs par blangs pa dang /	
rol mo'i sgra legs par bsgrags par snang ngam /	
des smras pa /	
gang gi mthong ba'am thos pa la snang ngo //	
des smras pa /	
dbang po nang nas bsdus pa dag gis mi mthong ba ni bden na ji ltar ma thos /	
des tshigs su bcad pa smras pa /	
shi lpags shi ba'i rgyus pa dang //	
'chi 'gyur bzhad gad 'jo sgeg gi /	
'chi ba'i skye bo 'dus pa la //	
mkhas pa su zhig bag med byed //	
des smras pa /	
khyod nye rgyal yin nam /	
kho bo skye bo dag gis de ltar shes so //	
bram ze'i khye'u nye rgyal gyis kyang bram ze'i khye'u pang nas skyes la smras pa /	
ji ltar khyod la yang bro legs par brdungs pa dang /	
glu legs par blangs pa dang /	
rol mo'i sgra legs par bsgrags pa snang ngam /	
des kyang smras pa /	
gang gis mthong ba'am thos pa la snang ngo //	
des smras pa /	
dbang po nang du bsdus pa dag gis ma mthong ba ni bden na ji ltar ma thos /	
des kyang tshigs su bcad pa smras pa /	
rgyan rnams thams cad khur yin te //	
gar rnams thams cad mtho 'tsham pa //	
glu rnams thams cad kyal ba ste //	
gzugs kun mi rtag nyid yin no //	
des smras pa /	
khyod pang nas skyes yin nam /	
kho bo skye bo dag gis de ltar shes so //	
bram ze'i khye'u nye rgyal gyis bram ze'i khye'u pang nas skyes la smras pa /	
tshur shog @27a *//	
bdag cag yang dag pa kho nar dad pas khyim nas khyim med par rab tu 'byung ngo //	
des smras pa /	
bram ze'i khye'u gang gi don du mchod sbyin sbyin par byed /	
sbyin sreg sreg par byed /	
dka' thub kyis gdung bar byed pa'i mdun na 'don de bdag gi lag mthil du 'ongs shing /	
glang po ches 'gro ba'i rigs su skyes na /	
ci'i phyir rab tu 'byung /	
des tshigs su bcad pa smras pa /	
ljon shing rdib par 'gyur ba'i tshe //	
yal ga 'dab mas ci zhig byed /	
de bzhin skyes bu 'chi ba'i tshe //	
yongs su gzung bas ci zhig byed //	
tshur shog bdag cag yang dag pa kho nar dad	
pas khyim nas khyim med par rab tu 'byung ngo	
// des smras pa /	
je pha ma la dri bar bya'o //	
bram ze'i khye'u pang nas skyes pha ma gnyis ga la ba der song ste phyin nas smras pa /	
yab yum mkhyen par mdzod cig /	
bdag yang dag pa kho nar dad pas khyim nas khyim med par rab tu 'byung ngo //	
bu gang gi don du mchod sbyin sbyin par byed /	
sbyin sreg sreg par byed /	
dka' thub kyis gdung par byed pa'i mdun na 'don de khyod kyi lag mthil du 'ongs shing /	
glang po ches 'gro ba'i rigs su skye na /	
ci'i phyir rab tu 'byung /	
des tshigs su bcad pa smras pa /	
nags na shing shun rtsva gyon zhing //	
rtsa ba 'bras bu 'cha' ba dang //	
ri dvags sdug pa rnams dang ni //	
lhan cig gnas pa mchog lags kyi //	
'jig rten pha rol 'jig byed pa'i //	
mkhas pas rgyal srid slad du ni //	
gsod dang 'ching dang rdeg pa dag /	
bgyid pa de lta ma @27b lags so //	
de gnyis kyis smras pa /	
bu khyod nged kyi bu gcig pa sdug pa yid du 'ong ba /	
bzod pa /	
mthong na mi mthun pa med pa yin pas /	
khyod shi bar gyur na nged mi 'dod bzhin du 'bral grang /	
gson bzhin du btang ba lta smos kyang ci 'tshal /	
yab yum gal te gnang na de lta na legs /	
gal te mi gnang na deng slan chad bdag /	
'tshal ma yang mi 'tshal /	
phyag kyang mi 'tshal lo; ;bu gzhon nu mi gnang	
gis ji srid nged gson gyi bar du khyod nged	
kyi mig lam du 'dug la /	
bya ba gzhan ma sems shig /	
de nas bram ze'i khye'u pang nas skyes kyis /	
nyi ma gcig kyang zan gcad par byas so //	
gnyis dang gsum nas drug gi bar du yang zan gcad par byas so //	
de nas bram ze'i khye'u pang nas skyes kyi pha ma gnyis /	
bram ze'i khye'u pang nas skyes ga la ba der song ste phyin nas /	
bram ze'i khye'u pang nas skyes la 'di skad ces smras so //	
bu gzhon nu shes par gyis shig /	
khyod ni shin tu gzhon pa bde ba 'dod pa yin pas /	
khyod kyis sdug bsngal mi shes te tshangs par spyod pa spyad dka'o //	
rab tu dben pa bya dka'o //	
gcig pu nyid la mngon par dga' bar dka'o //	
gnas mal dgon pa nags khrod dang /	
ri drung dang /	
bas mtha' dag tu gnas par mnags [?] par dka'o //	
gcig pu dgon par gnas pa yang sdug bsngal lo //	
khyod kyis ji srid 'tsho'i bar du ri dvags gdug pa dang lhan cig gnas par bya dgos so //	
khyod kyis ji srid 'tsho ba'i bar du gzhan @28a *//	
gyis byin pas 'tsho bar bya dgos so //	
khyod kyis ji srid 'tsho ba'i bar du mi'i 'dod pa dag las dben par bya dgos so //	
khyod kyis ji srid 'tsho ba'i bar du mi'i dga' ba dang /	
rtsed mo dag las dben par bya dgos so //	
bu gzhon nu pang nas skyes tshur shog /	
'di nyid du 'dug la 'dod pa dag la yang yongs su spyod cig /	
sbyin pa dag kyang byin cig /	
bsod nams dag kyang gyis shig /	
de skad smras kyang bram ze'i khye'u pang nas skyes cang mi smra'o //	
bram ze'i khye'u pang nas skyes kyi pha ma gnyis	
kyis bram ze'i khye'u pang nas skyes la lan gnyis	
lan gsum gyi bar du 'di skad ces smras so	
// bu gzhon nu shes par gyis shig /	
khyod ni shin tu gzhon pa bde ba 'dod pa yin pas khyod kyi sdug bsngal mi shes te /	
tshangs par spyod pa spyad dka'o //	
rab tu dben par bya dka'o //	
gcig pu nyid la mngon par dga' bar dka'o //	
gnas mal dgon pa nags khrod dang ri drung dang	
bas mtha' dag tu gnas pa khong du chud par	
dka'o // gcig pu dgon par gnas pa sdug bsngal lo //	
khyod kyi ji srid 'tsho'i bar du ri dvags gdug	
pa dag dang lhan cig gnas par bya dgos so	
// khyod kyis ji srid 'tsho'i bar du gzhan gyis byin pas 'tsho bar bya dgos so //	
khyod kyis ji srid 'tsho'i bar du mi'i 'dod pa dag las dben par bya dgos so //	
khyod kyis ji srid 'tsho'i bar du mi'i dga' ba dang /	
rtsed mo dag las dben par bya dgos so //	
@28b bu gzhon nu pang nas skyes tshur shog /	
khyod 'di nyid du 'dug la 'dod pa dag la yongs su spyod cig /	
sbyin pa dag kyang byin cig /	
bsod nams dag kyang gyis shig /	
de skad lan gnyis lan gsum gyi bar du smras kyang /	
bram ze'i khye'u pang nas skyes cang mi smra'o //	
de nas bram ze'i khye'u pang nas skyes kyi pha ma gnyis kyis /	
bram ze'i khye'u pang nas skyes kyi nye du rnams la bsgo ba /	
kye nye du dag tshur shog /	
bu gzhon nu pang nas skyes slong zhig /	
de nas bram ze'i khye'u pang nas skyes kyi nye du dag /	
bram ze'i khye'u pang nas skyes ga la ba der song ste phyin nas /	
bram ze'i khye'u pang nas skyes la 'di skad ces smras so //	
sras gzhon nu mkhyen par mdzod cig /	
khyod ni shin tu gzhon pa bde ba bzhed pa lags pas /	
khyod kyis sdug bsngal mi mkhyen te /	
tshangs par spyod pa spyad dka'o //	
rab tu dben par bgyid dka'o //	
gcig pu nyid la mngon par dga' bar dka'o //	
gnas mal dgon pa nags khrod dang /	
ri drung dang bas mtha' dag tu gnas pa khong du chud par dka'o //	
gcig pu dgon par gnas pa sdug bsngal lo //	
khyod kyis ji srid 'tsho'i bar du ri dvags gdug	
pa dag dang lhan cig gnas par bgyi 'tshal lo	
// khyod kyis ji srid 'tsho'i bar du gzhan gyis byin pas 'tsho bar bgyi 'tshal lo //	
khyod kyis ji srid 'tsho ba'i bar du mi'i 'dod pa dag las dben par bgyi 'tshal lo //	
khyod kyis ji srid 'tsho'i bar du mi'i dga' ba dang /	
rtsed mo dag las dben par bgyi 'tshal lo //	
@29a *// sras gzhon nu pang nas skyes tshur spyon /	
khyod 'di nyid du bzhugs la 'dod pa dag la yang yongs su spyod cing /	
sbyin pa dag kyang stsol cig /	
bsod nams dag kyang mdzod cig /	
de skad smras kyang bram ze'i khye'u pang nas skyes cang mi smra'o //	
bram ze'i khye'u pang nas skyes kyi nye du dag	
gis bram ze'i khye'u pang nas skyes la lan gnyis	
lan gsum gyi bar du 'di skad ces smras so	
// sras gzhon nu mkhyen par mdzod cig /	
khyod ni shin tu gzhon pa bde ba bzhed pa lags pas /	
khyod kyis sdug bsngal mi mkhyen te /	
tshangs par spyod pa spyad dka'o //	
rab tu dben par bgyi dka'o //	
gcig pu nyid la mngon par dga' bar dka'o //	
gnas mal dgon pa nags khrod dang ri drung dang	
bas mtha' dag tu gnas pa khong du chud par	
dka'o // gcig pu dgon par gnas pa sdug bsngal lo //	
khyod kyis ji srid 'tsho'i bar du ri dvags gdug pa dang lhan cig gnas par bgyi 'tshal lo //	
khyod kyis ji srid 'tsho'i bar du gzhan gyis byin pas 'tsho bar bgyi 'tshal lo //	
khyod kyis ji srid 'tsho'i bar du mi'i 'dod pa dag las dben par bgyi 'tshal lo //	
khyod kyis ji srid 'tsho'i bar du mi'i dga' ba dang /	
rtsed mo dag las dben par bgyi 'tshal lo //	
sras gzhon nu pang nas skyes tshur spyon /	
khyod 'di nyid du bzhugs la 'dod pa dag la yongs su spyod cig /	
sbyin pa dag kyang stsol cig /	
bsod nams dag kyang mdzod cig /	
de skad lan @29b gnyis lan gsum gyi bar du smras kyang /	
bram ze'i khye'u pang nas skyes cang mi smra'o //	
de nas bram ze'i khye'u pang nas skyes kyi pha	
ma gnyis kyis bram ze'i khye'u pang nas skyes kyi	
ne'u ldangs rnams la bsgo ba /	
kye gzhon nu dag tshur shog /	
bu gzhon nu pang nas skyes slong zhig /	
de nas bram ze'i khye'u pang nas skyes kyi ne'u ldangs dag /	
bram ze'i khye'u pang nas skyes ga la ba der dong ste phyin nas /	
bram ze'i khye'u pang nas skyes la 'di skad ces smras so //	
sras zhi ba gzhon nu mkhyen par mdzod cig /	
khyod ni shin tu gzhon pa bde ba bzhed pa lags pas /	
khyod kyis sdug bsngal mi mkhyen te /	
tshangs par spyod pa spyad dka'o //	
rab tu dben pa bgyid dka'o //	
gcig pu nyid la mngon par dga' ba dka'o //	
gnas mal dgon pa nags khrod dang ri drung dang	
bas mtha' dag tu gnas pa khong du chud par	
dka'o // gcig pu dgon par gnas pa sdug bsngal lo //	
khyod kyis ji srid 'tsho'i bar du ri dvags gdug	
pa dag dang lhan cig gnas par bgyi 'tshal lo	
// khyod kyis ji srid 'tsho'i bar du gzhan gyis byin pas 'tsho bar bgyi 'tshal lo //	
khyod kyis ji srid 'tsho'i bar du mi'i 'dod pa dag las dben par bgyi 'tshal lo //	
khyod kyis ji srid 'tsho'i bar du mi'i dga' ba dang /	
rtsed mo dag las dben par bgyi 'tshal lo //	
sras gzhon nu pang nas skyes tshur spyon /	
khyod 'di nyid du bzhugs la 'dod pa dag la yongs su spyod cig /	
sbyin pa dag kyang stsol cig /	
bsod nams dag kyang mdzod cig /	
de skad ces @30a *//	
smras kyang /	
bram ze'i khye'u pang nas skyes cang mi smra'o //	
bram ze'i khye'u pang nas skyes kyi ne'u ldangs rnams	
kyis bram ze'i khye'u pang nas skyes la lan gnyis	
lan gsum gyi bar du 'di skad ces smras so	
// sras gzhon nu mkhyen par mdzod cig /	
khyod ni shin tu gzhon pa bde ba bzhed pa lags pas /	
khyod kyis sdug bsngal mi mkhyen te /	
tshangs par spyod pa spyad dka'o //	
rab tu dben par bgyi dka'o //	
gcig pu nyid la mngon par dga' bar dka'o //	
gnas mal dgon pa nags khrod dang ri drung dang	
bas mtha' dag tu gnas pa khong du chud par	
dka'o // gcig pu dgon par gnas pa sdug bsngal lo //	
khyod kyis ji srid 'tsho'i bar du ri dvags gdug	
pa dag dang lhan cig gnas par bgyi 'tshal lo	
// khyod kyis ji srid 'tsho'i bar du gzhan gyis byin pas 'tsho bar bgyi 'tshal lo //	
khyod kyis ji srid 'tsho'i bar du mi'i 'dod pa dag las dben par bgyi 'tshal lo //	
khyod kyis ji srid 'tsho'i bar du mi'i dga' ba	
dang rtsed mo dag las dben par bgyi 'tshal lo	
// sras gzhon nu pang nas skyes tshur spyon /	
khyod 'di nyid du bzhugs la 'dod pa dag la yang yongs su spyod cig /	
sbyin pa dag kyang stsol cig /	
bsod nams dag kyang mdzod cig /	
de skad lan gnyis lan gsum gyi bar du smras kyang /	
bram ze'i khye'u pang nas skyes cang mi smra'o //	
de nas bram ze'i khye'u pang nas skyes kyi ne'u	
ldangs rnams bram ze'i khye'u pang @30b nas skyes kyi	
pha ma gnyis ga la ba der dong ste phyin	
nas / bram ze'i khye'u pang nas skyes kyi pha ma gnyis la 'di skad ces smras so //	
yab yum dag mkhyen par mdzod cig /	
zhi ba gzhon nu pang nas skyes gum pas ci zhig bgyi /	
rab tu 'byung ba ni mkhas pas bsngags pa lags pas /	
gal te rab tu byung nas mngon par dga' bar gyur na yang /	
de gson po nyid du gzigs par 'gyur la /	
mngon par dga' bar ma gyur na yang /	
drang srong dag ni slar ldog pa lags pas bu'i	
gnas pha ma gnyis las ma gtogs pa gzhan su	
zhig mchis par 'gyur gyis /	
rab tu byung na legs so //	
de nas bram ze'i khye'u pang nas skyes kyi pha ma gnyis kyis /	
bram ze'i khye'u pang nas skyes la 'di skad ces smras so //	
bu gzhon nu pang nas skyes khyod la rab tu 'byung ba legs par byed pa yin la /	
khyim na gnas pa legs par byed pa ma yin nam /	
yab yum bdag la rab tu byung ba legs par bgyid pa lags la /	
khyim na gnas pa legs par bgyid pa ma lags so //	
bu gzhon nu pang nas skyes 'o na da de'i dus la bab par shes par gyis shig /	
de nas bram ze'i khye'u pang nas skyes pha ma gnyis kyis gnang nas /	
'bras khu'i rim gyis lus kyi mthu dang stobs dang brtson 'grus bskyed de /	
grong shing thags can nas phyir byung nas /	
grong na la da ga la ba der 'phags so //	
bram ze'i khye'u nye rgyal dben pa la dga' bas gnas mal dgon par song ste /	
bram ze'i khye'u lnga brgya tsam bram ze'i gsang @31a *//	
tshig dag klog tu 'jug go /	
bram ze'i khye'u pang nas skyes mthar gyis grong na	
la dar phyin nas bram ze'i khye'u nye rgyal gyi	
pha ma gnyis la smras pa /	
yab yum bram ze'i khye'u nye rgyal gar mchis /	
de gnyis kyis smras pa /	
bram ze'i khye'u nye rgyal dben pa la dga' bas gnas mal dgon par song ste /	
bram ze'i khye'u lnga brgya tsam bram ze'i gsang tshig dag klog tu 'jug go /	
bram ze'i khye'u pang nas skyes bram ze'i khye'u nye	
rgyal ga la ba der song ste phyin nas smras	
pa / nye rgyal tshur shog /	
bdag cag yang dag par kho nar dad pas khyim nas khyim med par rab tu 'byung ngo //	
des smras pa /	
khyod pha ma gnyis kyis gnang ngam /	
gnang ngo //	
des smras pa /	
bram ze'i khye'u kho bos pha ma gnyis la dris te 'ong gi bar du re zhig sdod cig /	
des smras pa /	
nye rgyal kho bo ni dus de srid kyis pha mas gnang na /	
khyod da ji srid kyis gnang bar 'gyur /	
des smras pa /	
bram ze'i khye'u kho bo da kho na gnang bar byas te 'ong ngo //	
de nas bram ze'i khye'u nye rgyal pha ma gnyis ga la ba der song ste phyin nas /	
pha ma gnyis la 'di skad ces smras so //	
yab yum mkhyen par mdzod cig /	
bdag yang dag pa kho nar dad pas khyim nas khyim med par rab tu 'byung ngo //	
de gnyis kyis smras pa /	
bu khyod la rab tu 'byung ba legs par byed pa yin nam /	
yab yum bdag la rab tu 'byung ba legs par	
bgyid ba lags @31b so; ;bu 'o na song la	
rab tu byung zhig /	
de nas bram ze'i khye'u nye rgyal bram ze'i khye'u	
pang nas skyes kyi gan du song ste smras pa	
/ pang nas skyes tshur shog /	
bdag cag yang dag pa kho nar dad pas khyim nas khyim med par rab tu 'byung ngo //	
des smras pa /	
bram ze'i khye'u khyod pha ma gnyis kyis gnang ngam /	
gnang ngo //	
nye rgyal kho bo ni dus de srid kyis pha ma gnyis kyis gnang na /	
khyod pha ma gnyis kyis myur du gnang ba'i sbyor pa gang yin /	
'di ltar khyod ni 'ching ba dam pa dang /	
'ching ba brtan pa dang /	
'ching ba ma dul ba dang /	
gags shing sbom pa yin gyi /	
kho bo ni 'ching ba stobs med pa dang /	
'ching ba stobs chung ba dang /	
'ching ba dul ba dang /	
gags shing phra ba yin no //	
de ltar tshe dang ldan pa sh'a ri'i bu ni	
tshe rabs lnga brgyar rab tu 'byung bar gyur cing	
/ 'di ltar tshe dang ldan pa sh'a ri'i bus smon lam 'di skad ces /	
ha cang phyug pa'i khyim dang ni //	
dbul po'i khyim du mi skye bar //	
bar ma'i khyim du skye 'gyur zhing //	
rtag tu rab byung mang bar shog /	
ces btab pa'i phyir ro //	
bram ze'i khye'u bang nas skyes kyis bram ze'i khye'u nye rgyal la smras pa /	
bram ze'i khye'u bdag cag ni bram ze rab tu grags pa dag yin pas /	
bdag cag gang yang rung bar rab tu 'byung bar mi nus kyis /	
'di ltar legs par brtag par bya ste /	
rab tu 'byung bar bya'o zhes de gnyis mthar gyis rgyal po'i khab tu phyin to //	
de'i tshe na rdzogs byed la sogs pa @32a *//	
ston pa drug po thams cad mkhyen pa ma yin	
par thams cad mkhyen par mngon pa'i nga rgyal can	
'di lta ste / 'gro ba skyong gi bu rdzogs byed dang /	
gnag lhas kyi bu kun tu rgyu dang /	
smra 'dod kyi bu mo'i bu yang dag rgyal ba can dang /	
mi pham skra'i la ba can dang /	
ka tya'i bu nog can dang /	
gnyen gyi bu gcer bu dag rgyal po'i khab na nye bar brten cing gnas so //	
de nas bram ze'i khye'u nye rgyal dang pang nas	
skyes gnyis 'gro ba skyong gi bu rdzogs byed ga	
la ba der dong ste phyin nas; 'gro ba skyong	
gi bu rdzogs byed la 'di skad ces smras so	
// shes ldan dag khyod kyi chos kyi tshul ni gang yin /	
slob ma la gdams pa ni gang yin /	
tshangs par spyad pa'i 'bras bu ni gang yin /	
phan yon ni gang yin /	
rdzogs byed kyis smras pa /	
bram ze'i khye'u dag kho bo ni 'di ltar lta zhing 'di skad smra ste sbyin pa med do //	
mchod sbyin med do //	
sbyin sreg med do //	
legs par spyad pa med do //	
nyes par spyad pa med do //	
legs par spyad pa dang /	
nyes par spyad pa'i las rnams kyi 'bras bu dang /	
rnam par smin pa med do //	
'jig rten 'di med do //	
'jig rten pha rol med do //	
ma med do //	
pha med do //	
sems can rdzus te skye ba med do //	
'jig rten na dgra bcom pa yang dag par song	
ba yang dag par zhugs pa gang dag tshe 'di	
nyid la rang gi mngon par shes pas 'jig rten	
'di dang / 'jig rten pha rol mngon sum du byas nas bsgrubs te /	
bdag @32b cag ni skye ba zad do //	
tshangs par spyad pa bsten to //	
bya ba byas so //	
srid pa 'di las gzhan mi shes so //	
zhes go bar byed pa dag med do //	
srog ni 'di nyid la 'tsho zhing de phyis chad par 'gyur /	
zhig par 'gyur te shi ba'i 'og tu mi 'byung ngo //	
skyes bu'i lus ni 'byung ba chen po bzhi las gyur pa yin te /	
de ni gang gi tshe dus byed pa na de'i sa'i lus ni sa'i bag la zha /	
chu'i lus ni chu'i /	
me'i lus ni me'i /	
rlung gi lus ni rlung gi bag la zha bar 'gyur ro //	
dbang po rnams ni nam mkha'i rjes su 'gro bar 'gyur ro //	
skyes bu'i ro ni khri dang lnga'i mi dag gis	
khyer te dur khrod du 'gro zhing bsregs phan chad	
mi mngon par 'gyur ro //	
bsreg bya dag ni thal bar 'gyur ro //	
rus pa dag ni thi ba'i mdog 'dra bar gnas so //	
'di ltar rmongs pas nye bar bstan pa ni sbyin la /	
mkhas pas nye bar bstan pa ni len to //	
de la gang dag yod par smra ba de dag	
thams cad ni gsob gsog brdzun du brdol ba dag	
yin no // 'di ltar byis pa dang /	
mkhas pa de gnyis ni phyis chad par 'gyur /	
zhig par 'gyur te shi ba'i 'og tu mi 'byung ngo //	
de nas bram ze'i khye'u nye rgyal dang pang nas skyes gnyis 'di snyam du sems te /	
ston pa shes ldan 'di ni lam gol bar zhugs	
pa lam ngan pa legs par bsgrub pa yin te	
/ lam 'jigs pa dang bcas pa ji lta ba	
bzhin du mkhas pa rnams kyis spang bar bya ba	
yin no snyam du rig nas /	
tshigs su bcad pa smras pa /	
blo ngan log par ston byed pa //	
dman pa ston @33a *//	
par grags pa ste //	
gang gi chos 'di de 'dra ba //	
de yi chos min ci zhig 'dra //	
zhes smras nas /	
snod stong pa bzhin du brdabs te dong ngo //	
de nas bram ze'i khye'u nye rgyal dang pang nas	
skyes gnyis gnag lhas kyi bu kun tu rgyu ga	
la ba der dong ste phyin nas /	
gnag lhas kyi bu kun tu rgyu la 'di skad ces smras so //	
shes ldan dag khyod kyi chos kyi tshul ni gang yin /	
slob ma la gdams pa ni gang yin /	
tshangs par spyod pa'i 'bras bu ni gang yin /	
phan yod ni gang yin /	
kun tu rgyus smras pa /	
bram ze'i khye'u dag kho bo ni 'di ltar lta zhing 'di skad ces smras te /	
sems can rnams kun nas nyon mongs par 'gyur ba la rgyu med rkyen med do //	
sems can rnams rgyu med rkyen med par kun nas nyon mongs par 'gyur ro //	
sems can rnams rnam par dag par 'gyur ba la rgyu med rkyen med do //	
sems can rnams rgyu med rkyen med par rnam par dag par 'gyur ro //	
sems can rnams shes pa med par 'gyur ba dang	
mthong ba med par 'gyur ba la rgyu med rkyen	
med do // sems can rnams rgyu med rkyen med	
par shes pa med pa dang mthong ba med par	
med do // 'gyur ro // sems can rnams shes	
par 'gyur ba dang mthong bar 'gyur ba la rgyu	
med rkyen med do //	
sems can rnams rgyu med rkyen med par shes pa dang mthong bar 'gyur ro //	
stobs med do //	
brtson 'grus med do //	
stobs dang brtson 'grus med do //	
skyes bu'i rtsal med do //	
pha rol gnon pa med do //	
skyes @33b bu'i rtsal dang pha rol gnon pa med do //	
bdag gi rtsal med do //	
gzhan gyi rtsal med do //	
bdag gi rtsal dang gzhan gyi rtsal med do //	
sems can thams cad dang /	
srog chags thams cad dang /	
'byung po thams cad mthu med /	
stobs med /	
dbang med /	
brtson 'grus med /	
pha rol gnon pa med do //	
'gro ba mtshams sbyor ba'i srid pa dag nges par 'gyur to //	
'di ltar 'gro ba drug po dag tu bde ba dang sdug bsngal so sor myong bar 'gyur ro //	
de nas bram ze'i khye'u nye rgyal dang pang nas skyes gnyis ka 'di snyam du sems te /	
ston pa shes ldan 'di yang lam gol bar zhugs	
pa lam ngan pa legs par bsgrub pa yin te	
/ lam 'jigs pa dang bcas pa ji lta ba	
bzhin du mkhas pa rnams kyis spang bar bya ba	
yin no snyam du rig nas /	
tshigs su bcad pa smras pa /	
blo ngan log par ston byed pa //	
dman par ston par grags pa ste //	
gang gi chos 'di de 'dra ba //	
de yi chos min ci zhig 'dra //	
zhes smras nas /	
snod stong pa bzhin du brdabs te dong ngo ////	
'dul ba gzhi /	
bam po gsum pa /	
de nas bram ze'i khye'u nye rgyal dang pang nas	
skyes gnyis smra bar 'dod kyi bu mo'i bu yang	
dag rgyal ba can ga la ba der dong ste	
phyin nas / smra 'dod kyi bu mo'i bu yang	
dag rgyal ba can la 'di skad ces smras so	
phyin nas / // shes ldan khyod kyi chos kyi tshul ni gang yin /	
slob ma la gdams pa ni gang yin /	
tshangs par spyod pa'i 'bras bu ni gang yin /	
phan yon ni @34a *//	
gang yin /	
yang dag rgyal ba can gyis smras pa /	
bram ze'i khye'u dag kho bo ni 'di ltar lta zhing 'di skad smra ste /	
byed pa dang /	
byed du 'jug pa dang /	
gcod pa dang /	
gcod du 'jug pa dang /	
sreg pa dang /	
sreg tu 'jug pa dang /	
rdeg pa dang /	
rdeg tu 'jug pa dang /	
srog chags la 'tshe ba dang /	
ma byin par len pa dang /	
'dod pa dag la log par spyod pa dang /	
shes bzhin du brdzun smra ba dang /	
myos par 'gyur ba'i btung ba 'thung pa dang /	
khyim 'bigs pa dang /	
mdud pa 'grol ba dang /	
ril gyis 'phrog pa dang /	
lam 'gog cing 'dug pa dang /	
grong 'joms par byed pa dang /	
grong khyer 'joms par byed pa dang /	
yul 'joms par byed pa dang /	
sa gzhi chen po 'di la sems can gang dag	
yod pa de dag thams cad 'khor lo'i mtha' sbu	
gri las byas pas kun tu gcod par byed /	
kun tu gsheg par byed /	
kun tu rdung par byed /	
kun tu 'dral bar byed cing sems can de dag thams cad kun tu bcad /	
kun tu gshegs /	
kun tu brdungs /	
kun tu dral nas /	
sha'i thang ma gcig tu byed /	
sha'i tshoms gcig tu byed /	
sha'i bungs gcig tu byed /	
sha'i phung po gcig tu byed cing /	
sha'i thangs [*thang?] ma gcig tu byas /	
sha'i tshoms gcig tu byas /	
sha'i bungs gcig tu byas /	
sha'i phung po gcig tu byas nas /	
de ltar kun tu sgrub par byed pa la gzhi de las sdig pa yang med /	
gzhi de las sdig par 'gyur ba yang med do //	
@34b chu klung gangg'a'i lho nas kun tu spyod par byed par byed /	
kun tu gshegs par byed /	
kun tu rdung bar byed /	
kun tu 'dral bar byed cing 'gro la /	
chu klung gangg'a'i byang nas sbyin par byed /	
mchod sbyin byed cing 'gro bar 'gyur na /	
gzhi de las sdig pa dang bsod nams kyang med /	
gzhi de las sdig pa dang bsod nams su 'gyur ba yang med do //	
sbyin pa dang /	
mchod sbyin dang /	
dul ba dang /	
yang dag par sdom pa dang /	
don spyod pa dang don mthun pas de ltar byed	
pa yang bsod nams mi byed pa kho na yin	
no // de nas bram ze'i khye'u nye rgyal dang pang nas skyes gnyis 'di snyam du sems te /	
ston pa shes ldan 'di yang lam gol bar zhugs	
pa lam ngan pa yang dag par sgrub pa yin	
te / 'jigs pa dang bcas pa'i lam ji lta	
ba bzhin du mkhas pa rnams kyis spang bar bya	
ba yin no snyam du rig nas /	
tshigs su bcad pa smras pa /	
blo ngan log par ston byed pa //	
dman pa ston par grags pa ste //	
gang gi chos 'di de 'dra ba //	
de yi chos min ci zhig 'dra //	
zhes smras nas /	
snod stong pa bzhin du brdabs te dong ngo; ;de	
nas bram ze'i khye'u nye rgyal dang pang nas skyes	
gnyis mi pham skra'i la ba can ga la ba	
der dong ste phyin nas /	
mi pham skra'i la ba can la 'di skad ces smras so //	
shes ldan khyod kyi chos kyi tshul ni gang yin /	
slob ma la gdams pa ni gang yin /	
tshangs par spyod pa'i 'bras bu ni gang yin /	
phan yon ni gang yin /	
mi pham gyis smras pa /	
bram ze'i bye'u dag kho bo ni 'di ltar lta @35a *//	
zhing 'di skad ces smra ste /	
lus bdun po 'di dag ni ma byas pa /	
byas pas ma byas pa /	
ma sprul pa /	
sprul pas ma byas pa /	
gnod pa bya ba ma yin pa /	
ther zug tu gnas pa /	
ka ba bzhin du gnas pa dag yin te /	
bdun gang zhe na /	
'di lta ste /	
sa'i lus dang /	
chu'i lus dang /	
me'i lus dang /	
rlung gi lus dang /	
bde ba dang sdug bsngal ba dang /	
srog gson pa nyid ni bdun pa ste /	
lus bdun po de dag ni ma byas pa /	
byas pas ma byas pa /	
ma sprul pa /	
sprul pas ma byas pa /	
gnod par bya ba ma yin pa /	
ther zug tu gnas pa /	
ka ba bzhin du gnas pa dag yin no //	
de dag ni 'di lta ste /	
bsod nams su 'gyur ba'i phyir ram /	
sdig par 'gyur ba'i phyir ram /	
bsod nams dang sdig par 'gyur ba'i phyir ram /	
bde bar 'gyur ba'i phyir ram /	
sdug bsngal bar 'gyur ba'i phyir ram /	
bde ba dang sdug bsngal bar 'gyur ba'i phyir g-yo bar mi byed /	
rnam par 'gyur bar mi byed /	
gcig la gcig gnod par mi byed do //	
skyes bu gang gis skyes bu'i mgo gcod par byed pa des kyang 'jig rten na g-yo ba'am /	
gnas pa la gnod pa cung zad kyang mi byed de /	
lus bdun po dag la bar med par mtshon thal	
byung du 'gro zhing der srog la 'ga' gnod pa	
med do // de la gsod par byed pa'am /	
gsod du 'jug pa'am /	
skul bar byed pa'am /	
skul du 'jug pa'am /	
dran par byed pa'am /	
dran par byed du 'jug @35b pa'am /	
rnam par rig bar byed pa'am /	
rnam par rig par byed du bcug pa 'ga' yang med do //	
byis pa'am mkhas pa gang dag yin pa dag ni	
skye gnas gtso bo dang ldan pa khri bzhi stong	
dang / rtog pa chen po drug khri dang drug brgya dang /	
las lnga dang las gsum dang las gnyis dang las dang /	
las phyed dang lam drug cu rtsa gnyis dang /	
rtog pa par ma drug cu rtsa gnyis dang /	
sems can dmyal ba sum cu rtsa drug dang /	
dbang po brgya nyi shu dang /	
rdul gyi khams drug cu rtsa gnyis dang /	
klu'i rigs bzhi khri dgu stong dang /	
nam mkha' lding gi rigs bzhi khri dgu stong dang /	
kun tu rgyu'i rigs bzhi khri dgu stong dang /	
kun tu 'tsho'i rigs bzhi khri dgu stong dang /	
gcer bu pa'i rigs bzhi khri dgu stong dang /	
'du shes can gyi gnas bdun dang /	
'du shes med pa'i gnas bdun dang /	
gcer bu pa'i gnas bdun dang /	
lha ma yin bdun dang /	
sha za bdun dang /	
lha bdun dang /	
mi bdun dang /	
mtsho chen po bdun dang /	
mtsho bdun brgya dang /	
rmi lam chen po bdun dang /	
rmi lam bdun brgya dang /	
'bri ba chen po bdun dang /	
'bri ba bdun brgya dang /	
'phel ba chen po bdun dang /	
'phel ba bdun brgya dang /	
sad pa chen po bdun dang /	
sad pa bdun brgya dang /	
g-yang sa chen po bdun dang /	
g-yang sa bdun brgya dang /	
rigs btsun pa drug dang /	
mngon par mtho ba bcu dang /	
skyes bu chen po'i sa brgyad po de dag tu	
bskal pa chen po brgyad khri bzhi stong du mtshams	
@36a *// sbyar cing 'khor nas sdug bsngal mthar byed do //	
'di lta ste /	
dper na /	
skud pa'i gru gu yang ba steng gi nam mkha'	
las 'phangs pa gzangs [?] pa na sa la 'bab	
pa de bzhin byis pa'am /	
mkhas pa gang dag yin pa dag kyang de dag	
tu bskal pa chen po brgyad khri bzhi stong du	
mtshams sbyar cing 'khor nas sdug bsngal mthar byed do	
// de la dge sbyong dang bram ze gang 'di skad ces bdag tshul khrims sam /	
brtul zhugs sam /	
dka' thub bam /	
tshangs par spyod pa la gnas pa 'dis las yongs	
su ma smin pa ni yongs su smin par bya	
zhing / yongs su smin pa ni reg par byas	
nas byang bar bya'o zhes zer ba 'ga' yang med	
zhing / do // bde ba dang sdug bsngal 'di nges pa yin no //	
yar skye ba dang /	
mar 'grib pa ni mi srid do //	
'di lta bu 'di nyid dang /	
gzhan ma yin pas 'khor ba gzhal lo //	
de nas bram ze'i khye'u nye rgyal dang pang nas skyes gnyis 'di snyam du sems te /	
ston pa shes ldan 'di yang lam gol bar zhugs	
pa lam ngan pa legs par sgrub pa yin te	
/ lam 'jigs pa dang bcas pa ji lta ba	
bzhin du mkhas pa rnams kyis spang bar bya ba	
yin no snyam du rig nas /	
tshigs su bcad pa smras pa /	
blo ngan log par ston byed pa //	
dman pa ston par grags pa ste //	
gang gi chos 'di de 'dra ba //	
de yi chos min ci zhig 'dra //	
zhes smras nas /	
snong [*snod] stong ba bzhin du brdabs te dong ngo //	
de nas bram ze'i khye'u @36b nye rgyal dang pang	
nas skyes gnyis ka tya'i bu nog can ga la	
ba der dong ste phyin nas /	
ga tya'i bu'i bu nog can la 'di skad ces smras so //	
shes ldan khyod kyi chos kyi tshul ni gang yin /	
slob ma la gdams pa ni gang yin /	
tshangs par spyod pa'i 'bras bu ni gang yin /	
phan yon ni gang yin /	
nog can gyis smras pa /	
bram ze'i khye'u dag kho bo ni 'di ltar lta zhing 'di skad ces smra ste /	
gal te 'ga' zhig kho bo'i gan du 'ongs te	
'di skad ces 'jig rten pha rol yod dam zhes	
dri ba 'dri na /	
de la kho bo 'jig rten pha rol yod do	
zhes dri ba dris pa'i lan 'debs par byed do	
// 'jig rten pha rol med dam zhes dri ba 'dri na /	
de la kho bo 'jig rten pha rol med do	
zhes dri ba dris pa'i lan 'debs par byed do	
// 'jig rten pha rol yod pa dang med pa yin nam zhes dri ba 'dri na /	
de la kho bo 'jig rten pha rol yod pa	
dang med pa yin no zhes dri ba dris pa'i	
lan 'debs par byed do //	
'jig rten pha rol yod pa yang ma yin /	
med pa yang ma yin pa yin nam zhes dri ba 'dri na /	
de la kho bo 'jig rten pha rol yod pa	
yang ma yin med pa yang ma yin no zhes	
dri ba dris pa'i lan 'debs par byed do //	
de bzhin du gal te 'ga' zhig kho bo'i gan du 'ongs te /	
'di skad ces 'jig rten pha rol 'di lta bu nyid dang /	
'di lta bu nyid ma yin nam zhes dri ba 'dri na /	
de la kho bo 'jig rten pha rol 'di lta	
bu nyid dang 'di lta bu nyid ma yin pa	
yin no zhes dri ba dris pa'i lan 'debs par	
byed do // 'jig @37a *//	
rten pha rol gzhan nyid dang gzhan nyid ma yin pa yin nam /	
zhes dri ba 'dri na /	
de la kho bo 'jig rten pha rol gzhan nyid	
dang gzhan nyid ma yin pa yin no zhes dri	
ba dris pa'i lan 'debs par byed do //	
'jig rten pha rol gzhan ma yin pa nyid dang	
gzhan ma yin pa nyid ma yin pa yin nam	
zhes dri ba 'dri na /	
de la kho bo 'jig rten pha rol gzhan ma	
yin pa nyid dang gzhan ma yin pa nyid ma	
yin pa yin no zhes dri ba dris pa'i lan	
'debs par byed do //	
'jig rten pha rol de nyid dang de nyid ma yin pa yin nam /	
zhes dri ba 'dri na /	
de la kho bo 'jig rten pha rol de nyid	
dang de nyid ma yin pa yin no zhes dri	
ba dris pa'i lan 'debs par byed do //	
de nas bram ze'i khye'u nye rgyal dang pang nas skyes gnyis 'di snyam du sems te /	
ston pa shes ldan 'di yang lam gol bar zhugs	
pa lam ngan pa legs par sgrub pa yin te	
/ lam 'jigs pa dang bcas pa ji lta ba	
bzhin du mkhas pa rnams kyis spang bar bya ba	
yin no snyam du rig nas /	
tshigs su bcad pa smras pa /	
blo ngan log par ston byed pa //	
dman ba ston par grags pa ste //	
gang gi chos 'di de 'dra ba //	
de yi chos min ci zhig 'dra //	
zhes smras nas /	
snod stong pa bzhin du brdabs te dong ngo //	
de nas bram ze'i khye'u nye rgyal dang pang nas	
skyes gnyis gnyen gyi bu gcer bu ga la bde	
ba dong ste phyin nas gnyen gyi bu gcer bu	
la 'di skad ces smras so //	
shes @37b ldan khyod kyi chos kyi tshul ni gang yin /	
slob ma la gdams pa ni gang yin /	
tshangs par spyod pa'i 'bras bu ni gang yin /	
phan yon ni gang yin /	
gcer bus smras pa /	
bram ze'i khye'u dag kho bo ni 'di ltar lta zhing 'di skad smra ste /	
skyes bu gang zag 'dis so sor myong ba gang yin pa ci yang rung ste /	
de thams cad sngon byas pa'i rgyu las byung ba yin no //	
las rnyings pa rnams ni dka' thub kyis 'byang bar 'gyur la /	
las sar ba rnams ni mi bya ba'i chu lon gyis bzlog par bya'o //	
de ltar na phyin chad zag pa med do //	
zag pa med na las zad do //	
las zad na sdug bsngal zad do //	
sdug bsngal zad na sdug bsngal mthar byed par 'gyur ro //	
de nas bram ze'i khye'u nye rgyal dang pang nas skyes gnyis 'di snyam du sems te /	
ston pa shes ldan 'di yang lam gol bar zhugs pa lam ngan pa legs par sgrub pa ste /	
lam 'jigs pa dang bcas pa ji lta ba bzhin	
du mkhas pa rnams kyis spang bar bya ba yin	
no snyam du rig nas /	
tshigs su bcad pa smras pa /	
blo ngan log par ston byed pa //	
dman pa ston par grags pa ste //	
gang gi chos 'di de 'dra ba //	
de yi chos min ci zhig 'dra //	
zhes smras nas /	
snod stong pa bzhin du brdabs te dong ngo //	
de'i che na mu stegs can gyi gnas yang dag	
rgyal ba can zhes bya ba zhig byung nas ring	
po ma lon par gyur to //	
de nas bram ze'i khye'u nye rgyal dang bang nas	
skyes gnyis ston pa yang dag rgyal ba can ga	
la ba der dong ste phyin nas dris pa /	
shes ldan dag @38a *//	
ston pa yang dag rgyal ba can gang na /	
nang du yang dag 'jog la'o //	
kye ma bdag cag gis yun ring po ring po	
zhig nas nang du yang dag 'jog gi sgra gdod	
thos so // de gnyis 'di snyam du sems te /	
bdag cag gis ston pa nang du yang dag 'jog	
las bslangs pa ni bdag cag gi tshul dang mthun	
pa ma yin gyi /	
gang gi tshe nang du yang dag 'jog las langs par gyur pa de'i tshe na /	
drung du 'dong bar bya'o snyam nas /	
de gnyis phyogs gcig tu dong ste 'khod do //	
de nas ston pa yang dag rgyal ba can nang du yang dag 'jog las langs pa dang /	
de bsam gtan dag gis dbang po rnams tshim par gyur to //	
de gnyis kyis bsams pa /	
gang la byad bzhin yod pa de dag la yon tan dag kyang yod do snyam nas /	
de gnyis de'i gan du dong ste phyin nas smras pa /	
shes ldan yang dag rgyal ba can khyod kyi chos kyi tshul ni gang yin /	
slob ma la gdams pa ni gang yin /	
tshangs par spyod pa'i 'bras bu ni gang yin /	
phan yon ni gang yin /	
yang dag rgyal ba can gyis smras pa /	
bram ze'i khye'u dag kho bo ni 'di ltar lta zhing 'di skad ces smra ste /	
bden pa dang mi 'tshe ba ni chos so //	
zhi ba dang rga ba med pa dang /	
'chi ba med pa dang /	
nyams pa med pa'i gnas de ni tshangs pa'o //	
de gnyis kyis smras pa /	
mkhan po smras pa de'i don ci lags /	
bden pa zhes bya ba ni bden pa'i bsam pas rab tu 'byung ba'o //	
mi 'tshe ba zhes bya ba ni chos thams cad @38b mi 'tshe ba'i gzhi las byung ba'o //	
zhi ba dang rga ba med pa dang /	
'chi ba med pa dang /	
nyams pa med pa'i gnas shes bya ba de dag	
ni mya ngan las 'das pa'i rnam grangs kyi tshig	
dag yin no // de ni tshangs pa'o zhes bya	
ba ni gal te re zhig tshe 'di nyid la	
mya ngan las 'das pa sgrub par byed na /	
de lta na legs /	
gal te sgrub par mi byed na yang tshangs pa'i 'jig rten du nye bar 'gro bar 'gyur te /	
de lta na yang bram ze dag ni tshangs pa'i 'jig rten du gzhol ba dang /	
tshangs pa'i 'jig rten du 'bab pa dang /	
tshangs pa'i 'jig rten du bab pa yin no //	
tshangs pa'i 'jig rten yang de lta bu yin zhing	
tshangs pa'i 'jig rten yang de 'dra ba yin te	
/ tshangs pa'i 'jig rten dang skal ba mnyam par	
sgrub pa ni mya ngan las 'das pa la gzhol	
/ ba yin no // mkhan po bdag cag rab tu 'byung bar gnang na /	
bdag cag mkhan po'i spyan sngar tshangs par spyod pa spyad par bgyi'o //	
des de gnyis rab tu phyung ngo //	
gang gi tshe ston pa yang dag rgyal ba can	
gyis bram ze'i khye'u nye rgyal dang pang nas skyes	
gnyis rab tu byung ba de'i tshe na /	
thams cad du ston pa yang dag rgyal ba can gyis /	
bram ze'i khye'u nye rgyal dang pang nas skyes gnyis rab tu phyung ngo //	
zhes sgra grags shing de la rnyed pa dang bkur sti mang po byung bar gyur to //	
des bsams pa /	
sngon yang bdag shan di la'i rigs yin la /	
da ltar yang bdag shan di la'i rigs yin na /	
da ltar bdag la rnyed pa dang bkur sti mang	
po 'byung bar gyur pa'i sbyor ba gang yin snyam	
mo // des bsams @39a *//	
pa; 'di ni bdag gi mthu ma yin te /	
'di ltar bram ze'i khye'u 'di gnyis kyi mthu yin no snyam nas /	
bram ze'i khye'u lnga brgya tsam bram ze'i gsang tshig	
dag klog tu 'jug pa na des gcig la nyis	
brgya lnga bcu gtad cing /	
cig shos la yang nyis brgya lnga bcu gtad do //	
dus gzhan zhig na ston pa yang dag rgyal ba can na bar gyur nas /	
nye rgyal gyis pang nas skyes la smras pa /	
pang nas skyes ci khyod mkhan po'i g-yog byed dam /	
'on te sman tshol bar byed /	
des bsams pa /	
'di ni shes rab can yin pas 'di nyid g-yog byed du bcug la /	
bdag gis ni sman btsal bar bya'o snyam nas /	
des smras pa /	
khyod mkhan po'i g-yog byos shig dang /	
kho bos sman btsal lo //	
nye rgyal gyis g-yog bya bar brtsams nas /	
pang nas skyes kyis sman tshol bar byed do //	
de la rtsa ba dang /	
sdong bu dang /	
'dab ma dang /	
me tog dang 'bras bu'i sman dag gis bsnyen bkur	
byas kyang nad de nye bar zhi bar ma gyur	
cing / nyams dmas nas /	
des 'dzum pa bstan pa dang /	
bram ze'i khye'u nye rgyal gyis smras pa /	
mkhan po khyod lta bu'i skyes bu gtso bo dag	
ni rgyu ma mchis rkyen ma mchis par 'dzum pa	
mi mdzad na / mkhan po 'dzum pa mdzad pa'i rgyu ni gang lags /	
rkyen ni gang lags /	
des smras pa /	
nye rgyal de de bzhin no //	
de de bzhin te /	
kho bo lta bu skyes bu gtso bo dag ni	
rgyu med rkyen med par 'dzum pa mi ston te	
/ @39b 'di ltar gser gling na rgyal po gser	
bdag ces bya ba dus la bab pa de'i chung	
ma me'i phung por mchongs pa na /	
de la kho bo 'di snyam du sems te /	
sems can 'di dag ni 'dod pa'i rgyu dang /	
'dod pa'i gzhi dang /	
'dod pa'i gnas kyi rgyus 'di ltar sdug bsngal nyams su myong bar byed do snyam mo //	
mkhan po dus gang gi tshe /	
dus ming ge mo zhig gi che'o //	
zla ba gang la /	
zla ba mang ge mo zhig la'o //	
nyi ma gang la /	
nyi ma mang ge mo zhig la'o //	
des dris pa de glegs bu la bris te bzhag go /	
des smras pa /	
mkhan po bdag cag cung zad rab tu byung ba	
gang lags pa de dag thams cad bdud rtsi don	
du gnyer zhing / bdud rtsi tshol ba lags na /	
gal te mkhan pos bdud rtsi cung zad brnyes pa lta na /	
kye ma mkhan pos bdag cag la yang bdud rtsi bgo bsha' mdzad du gsol /	
bu kho bo yang cung zad rab tu byung ba	
de dag thams cad bdud rtsi don du gnyer zhing	
bdud rtsi tshol ba yin na kho bos bdud rtsi	
cung zad kyang ma rnyed de /	
'di ltar 'di nyid kyi gso sbyong bco lnga pa	
la lha dag steng gi nam mkha' la rgyu ba	
rnams kyi sgra thos nas /	
gangs kyi ngos dang nye ba chu klung skal ldan	
shing rta pa'i 'gram drang srong ser skya'i bsti gnas	
dang ha cang mi ring bar sh'akya rnams kyi gzhon	
nu byung ste / de bram zes bltas pa dang	
mtshan mkhan dag gis gzhon nu de pho brang gi	
nang na bzhugs par gyur na /	
'khor los sgyur ba'i rgyal po mtha' bzhir rgyal ba /	
chos kyi rgyal po chos dang @40a *//	
ldan pa /	
rin po che sna bdun dang ldan par 'gyur te /	
de'i rin po che sna bdun po de dag ni 'di lta bur 'gyur te /	
'di lta ste /	
'khor lo rin po che dang /	
glang po rin po che dang /	
rta rin po che dang /	
nor bu rin po che dang /	
bud med rin po che dang /	
khyim bdag rin po che dang /	
dmag dpon rin po che nyid ni bdun pa yin no //	
'di la bu dpa' ba rtul phod pa yan lag mchog gi gzugs dang ldan pa /	
pha rol gyi sde rab tu 'joms pa stong tshang ba yod par 'gyur ro //	
de rgya mtsho la thug pa'i sa chen po ma	
lus par gnod par bsdo ba med cing 'tshe ba	
med pa 'di nyid chad pa med cing mtshon gyis	
bda' ba med la /	
chos dang mthun zhing snyoms pas legs par phab ste gnas par 'gyur ro //	
gal te skra dang kha spu bregs te gos ngur	
smrig dag bgos nas yang dag pa kho nar dad	
pas khyim nas khyim med par rab tu byung na	
ni / de bzhin gshegs pa dgra bcom pa yang	
dag par rdzogs pa'i sangs rgyas 'jig rten du rnam	
par grags pa'i sgra dang ldan par 'gyur ro //	
zhes lung bstan to zhes zer ba'i sgra thos kyis /	
khyed gnyis de'i bstan pa la rab tu byung la /	
rigs smra bar mi bya /	
rus smra bar mi bya /	
bram ze'i khye'ur smra bar mi bya bar rgyags pa	
dang nga rgyal nges par bcom pa dag gis de'i	
spyan sngar tshangs par spyad pa spyod cig dang /	
de las khyed gnyis kyis bdud rtsi chen po 'thob par 'gyur ro zhes smras nas /	
bsags pa kun gyi mtha' zad cing //	
@40b mthon po rnams kyi mtha' ltung 'gyur //	
'phrad pa'i mtha' ni 'bral ba ste //	
gson pa'i mtha' ni 'chi ba yin //	
zhes bya ba yin pas /	
dus kyi chos dang ldan par gyur to //	
de de rnams kyis gos sngon po dang /	
ser po dang /	
dmar po dang /	
dkar po dag gis khyogs brgyan te dur khrod du bskyal nas bsregs te /	
de'i 'og tu mya ngan bsang ba dag byas nas 'khod do //	
gser gling nas bram ze'i khye'u ral pa gser 'dra	
zhes bya ba zhig mthar gyis rgyal po'i khab tu	
phyin nas / de de rnams kyi 'dug gnas su zhugs pa dang /	
nye rgyal gyis smras pa /	
bram ze'i khye'u khyod de bar ga las 'ongs /	
des smras pa /	
gser gling nas so //	
bram ze'i khye'u khyod kyi gser gling na ngo mtshar	
dang rmad du byung ba'i chos cung zad ci mthong	
/ des smras pa /	
bdag gis ngo mtshar dang rmad du byung ba'i chos chen po mthong ste /	
'di ltar bdag gis gser gling na ngo mtshar rmad	
du byung ba'i chos cung zad ci mthong ba de	
nyon cig / gser gling na rgyal po gser bdag	
ces bya ba dus la bab ba de'i chung ma	
me'i phung por mchongs so //	
dus gang gi tshe /	
dus mang ge mo zhig gi tshe'o //	
zla ba gang la /	
zla ba mang ge mo zhig la'o //	
nyi ma gang la /	
nyi ma mang ge mo zhig la'o //	
des dris pa glegs bu la bris pa bltas na /	
ji tsam na thams cad de kho na bzhin du mthong nas /	
nye rgyal gyis pang nas skyes la smras pa /	
mkhan pos slob dpon gyi dpe mkhyud byas te /	
des shin tu bdud rtsi rnyed na bdag cag la bdud rtsi'i bgo bsha' ma byas te /	
'di ltar lha'i mig gis yul gzhan na 'dug pa'i gzugs dag @41a *//	
mthong ba dang /	
lha'i rna bas sgra yid du 'ong ba dag thos pa las na /	
des bdud rtsi ma rnyed do zhes bya ba ni chos med do //	
pang nas skyes kyis bsams pa /	
nye rgyal 'di ni shes rab can yin pas /	
'dis kyang bdud rtsi rnyed nas bdag la mi brjod	
pa gang yin pa de lta bu'i gnas yod par	
'gyur ro snyam nas des smras pa /	
nye rgyal tshur shog /	
khrims su bya ba bcas pa bdag cag gnyis las	
gang gis dang por bdud rtsi rnyed pa des phan	
tshun bsnyad par bsnyad par bya'o //	
zhes de gnyis kyis khrims su bya ba de lta bu bcas te ljongs rgyur dong ngo //	
gang gi tshe bcom ldan 'das byang chub sems dpa'	
lo nyi shu rtsa dgu bzhes kyang 'dod pa dag	
la ma rol te /	
rgan po dang na ba dang shi ba gzigs pas thugs byung nas /	
mtshan mo nam phyed na nags su gshegs nas /	
lo drug tu dka' ba spyad de dka' ba byed pa ci yang med par rig nas /	
ci bder dbugs rngub par mdzad /	
ci bder dbugs 'byin par mdzad cing 'bras chan dang	
zan dron la sogs pa zhal zas rgya chen po	
dag kyang gsol bar mdzad /	
zhun mar dang 'bru mar dag gis sku dag kyang skud par mdzad /	
chu dron mos kyang sku bsil bar mdzad cing /	
grong sde 'dong du gshegs nas /	
grong pa'i bu mo dga' mo dang dga' stobs ma	
gnyis las lan bcu drug bzlas pa'i 'o ma sbrang	
rtsi dang bsres pa gsol te /	
klu'i rgyal po nag pos mngon par bstod pa na	
rtsva bkra shis 'tshong pa las rtsva gser gyi mdog	
lta bu dag bzhes @41b nas /	
byang chub kyi gzhi ga la ba der gshegs te byon nas /	
nyid kyis rtsva ma 'khrugs shing kun tu ma 'khrugs	
pa'i gdan bshams nas skyil mo krung bcas te sku	
drang por bsrang nas dran pa phyogs par bzhag ste	
bzhugs nas / ji srid zag med ma thob pa //	
de srid skyil krung gzhig mi bya //	
zhes thugs bskyed cing gsung brjod de /	
de yi ji srid zag med pa //	
ma rnyed skyil krung 'jig mi mdzad //	
ces bya ba dang /	
gang gi tshe bcom ldan 'das kyis mtshan mo'i gung	
thun la bdud 'byung po dung phyur phrag gsum dang	
bye ba phrag drug gi 'khor dang ldan pa byams	
pa'i stobs kyis mngon par btul te /	
bla na med pa'i mkhyen pa thugs su chud nas /	
tshangs pas gsol te w'a ra n'a sir gshegs nas lan gsum du bzlas te /	
rnam pa bcu gnyis su chos dang ldan pa'i chos kyi 'khor lo bskor ba de'i tshe /	
lnga pa dang nye lnga dag dang /	
grong ba'i khye'u mthe ba mtho ba lnga bcu btul	
te rab tu phyung zhing bsnyen par rdzogs par mdzad	
do // ral bal can gyi tshal gseb tu gshegs nas /	
bzang sde'i tshogs drug cu bden pa la bkod do //	
grong sde 'dong du gshegs nas /	
grong pa'i bu mo dga' mo dang dga' stobs ma gnyis bden pa dag la bkod do //	
lteng rgyas su gshegs nas /	
ral pa can stong rab tu phyung zhing bsnyen par rdzogs par mdzad do //	
ga ya mgo'i mchod rten du gshegs nas /	
dge slong stong po de dag cho 'phrul gsum gyis gdams pa mdzad nas /	
'khor ba'i dgon pa las bsgral te /	
shin tu mthar thug pa grub pa dang /	
bde ba bla na med @42a *//	
pa'i mya ngan las 'das pa la bkod do //	
ltang brang gi tshal gseb tu gshegs nas /	
ma ga dha'i rgyal po bzo sbyangs gzugs can snying po lha brgyad khri dang /	
ma ga dha pa'i bram ze dang /	
khyim bdag 'bum phrag du ma dang lhan cig bden pa la bzhag go /	
rgyal po'i khab tu gshegs nas /	
'od ma'i tshal bzhes te /	
de nas sangs rgyas bcom ldan 'das rgyal po'i khab	
na 'od ma'i tshal ka lan dka'i gnas na bzhugs	
so // nye rgyal dang bang nas skyes gnyis kyang ljongs rgyu zhing dong ba na /	
rgyal po'i khab tu phyin pa dang /	
de na grong khyer rgyal po'i khab chem me chems se 'dug pa mthong nas /	
de gnyis kyis bsams pa /	
rgyu gnyis kyi grong khyer chen po 'di lta bu chem me chems ser gyur te /	
pha rol gyi dmag tshogs kyi 'jigs pa dang /	
dge sbyong ngam /	
bram ze bsod nams dang dbang che bar grags pa 'ga' zhig gnas pa las 'gyur ro snyam nas /	
de gnyis kyis rgyu skar dag la blta bar brtsams nas /	
de gnyis kyis bsams pa /	
re zhig pha rol gyi dmag tshogs kyi 'jigs pa ni med pas /	
sang shes par bya'o snyam mo //	
de gnyis kyi kun tu spyod pa ni gang gi tshe /	
de gnyis 'phral ris gsum byas te spyod yul du dong ba de'i tshe na /	
srog chags 'bum phrag du ma dag phyi bzhin phyi bzhin rjes su 'brang bar 'gyur ba yin no //	
de gnyis phyi de nyin par 'phral ris gsum byas te spyod yul du dong ba dang /	
de nyin par sems can gcig kyang phyi bzhin @42b rjes su mi 'brang ngo //	
de gnyis phyir byung ste bltas na /	
ji tsam na sems can gcig kyang phyi bzhin phyi bzhin rjes su mi 'brang bar mthong nas /	
de gnyis kyis bsams pa /	
bdag cag gnyis sngon chad spyod yul du 'dong ba de'i tshe na /	
srog chags 'bum phrag du ma dag phyi bzhin phyi bzhin rjes su 'brang bar gyur na /	
da ltar sems can gcig kyang phyi bzhin rjes su	
mi 'brang ba 'di la rgyu gang yin snyam mo	
// de'i skabs su sangs rgyas bcom ldan 'das rnams la ni /	
mi mkhyen pa dang ma gzigs pa dang /	
ma rig pa dang /	
rnam par mi mkhyen pa cung zad kyang mi mnga' bas /	
sangs rgyas bcom ldan 'das 'tsho zhing bzhugs la gson	
cing gzhes pa thugs rje chen po dang ldan pa	
/ 'jig rten la phan par zhugs pa /	
srung pa gcig pu ba /	
nyag cig dpa' ba /	
gnyis pa med pa /	
gnyis su mi gsung ba /	
zhi gnas dang lhag mthong gis bzhugs pa /	
rig pa gsum gsal bar mdzad pa /	
bslab pa gsum la legs par bslabs pa /	
dul ba'i gnas gsum gyi gzhi la mkhas pa /	
chu bo bzhi las rgal ba /	
rdzu 'phrul gyi rkang pa bzhis spyod pa'i gzhi la legs par gnas pa /	
bsdu ba'i dngos po bzhi la yun ring po nas yongs su sbyang ba mdzad pa /	
'phags pa'i bden pa bzhi ston pa /	
mi 'jigs pa bzhis bsnyengs pa mi mnga' ba /	
yan lag lnga spangs pa /	
'gro ba lnga las yang dag par 'das pa /	
phung po lnga bdag med par ston pa /	
yan lag drug dang ldan pa /	
pha rol tu phyin pa drug yongs su rdzogs pa /	
@43a *// rtag tu gnas pa drug gis gnas pa /	
dbang po drug gi sgo bsdams pa /	
yang dag par dga' bar bya ba'i chos drug la goms par mdzad pa /	
byang chub kyi yan lag bdun gyi me tog gis phyug pa /	
'phags pa'i nor bdun ston pa /	
'jig rten chos brgyad kyis ma gos pa /	
kun nas mnar sems kyi dngos po dgu la mkhas pa /	
lam gyi yan lag brgyad ston pa /	
mthar gyis gnas pa'i snyoms par 'jug pa dgu la mkhas pa /	
stobs bcu'i stobs dang ldan pa /	
phyogs bcur snyan pas yang dag par rgyas pa /	
brgya phrag bcur dbang sgyur ba las khyad par du	
'phags pa rnams kyi chos nyid ni nyin lan gsum	
mtshan lan gsum sangs rgyas kyi spyan gyis 'jig rten	
la rnam par gzigs nas /	
gang ni nyams par gyur /	
gang ni 'phel bar gyur /	
gang ni gnod par gyur /	
gang ni nyam nga bar gyur /	
gang ni mi bde bar gyur /	
gang ni gnod pa dang nyam nga ba dang mi bde bar gyur /	
gang ni ngan song las gzhol /	
gang ni ngan song las 'bab /	
gang ni ngan song la bab /	
ngas gang ni ngan song gi lam nas bslang ste /	
mtho ris dang thar pa dang 'bras bu la gzhag par bya /	
'dod pa'i 'dam du bying ba gang gi lag nas ni drang bar bya /	
'phags pa'i nor gyi dbyig dang bral ba gang ni /	
'phags pa'i nor gyi dbang phyug la gzhag par bya /	
gang gi sangs rgyas 'byung bas brgyan pa'i 'jig rten ni 'bras bu dang bcas par bya /	
gang gi dge ba'i rtsa ba dag @43b ma skyed pa ni bskyed par bya /	
gang gi dge ba'i rtsa ba dag bskyed pa ni yongs su smin par bya /	
yongs su smin pa gang ni rnam par grol bar	
bya zhes mkhyen pa dang gzigs pa la 'jug go	
/ smras pa /	
chu srin gnas kyi dug can pa //	
dus las 'da' bar 'gyur srid kyi //	
sangs rgyas gdul la byams pa ni //	
dus las 'da' bar mi 'gyur ro //	
ji ltar ma ni bu sdug gcig pu la //	
rtog cing de srog srung bar byed pa ltar //	
de bzhin gshegs pa 'ang gdul ba'i skye bo la //	
rtog par mdzad cing de srog bsrung bar mdzad //	
kun mkhyen rgyud la mnga' ba'i thugs rje yis //	
gzhon ma gdul ba'i be'u tshol mi skyo ste //	
srid dang ngan 'gros nyams la byams pa ni //	
rab nyams be'u la byams pa'i ba bzhin no //	
de ltar bcom ldan 'das kyis sangs rgyas kyi spyan gyis 'jig rten la rnam par gzigs na /	
kun tu rgyu nye rgyal dang pang nas skyes gnyis rgyud yongs su smin pa /	
sngon gyi sangs rgyas rnams la bya ba lhag par byas pa /	
dge ba'i rtsa ba'i tshogs bsags pa yin te /	
de gnyis gdul ba'i dus ni 'bras yongs su smin	
pa mtshon gyis brtol ba la sdod pa lta bu	
yin par gzigs nas /	
bcom ldan 'das 'di snyam du dgongs te /	
ci 'di gnyis re zhig ston pas gdul ba yin nam /	
'on te nyan thos kyis gdul ba yin snyam du dgongs na /	
nyan thos kyis gdul ba yin par gzigs so //	
sgo gang nas 'jug par 'gyur /	
ci rdzu 'phrul gyis gdul ba yin nam /	
'on te spyod lam gyis gdul ba yin @44a *//	
snyam du dgongs na /	
spyod lam gyis gdul ba yin par gzigs so //	
bcom ldan 'das ni gang la spyod lam gyis gdul ba de la /	
tshe dang ldan pa rta thul gtong bar mdzad de /	
'di ltar de'i spyod lam gyis ni lha dang mi'i yid sdud par byed pa yin pa'i phyir ro //	
de nas bcom ldan 'das kyis tshe dang ldan pa rta thul la bka' stsal pa /	
rta thul khyod kyis kun tu rgyu nye rgyal dang pang nas skyes gnyis la soms shig /	
tshe dang ldan ba rta thul gyis cang mi smra	
bas bcom ldan 'das kyis bka' stsal pa dang du	
blangs so // de nas tshe dang ldan pa rta	
thul bcom ldan 'das kyis bka' la lhag par bya	
ba byed pa yin pas /	
bcom ldan 'das kyis bka' stsal pa la mngon par bstod pa dang /	
rjes su yi rang bar byas nas /	
bcom ldan 'das kyi zhabs la mgo bos phyag 'tshal te /	
bcom ldan 'das kyi spyan snga nas song ngo //	
de nas tshe dang ldan pa rta thul de nyid kyi mtshan mo 'das nas /	
snga dro sham thabs bgos /	
lhung bzed dang chos gos thogs te /	
'gro ba dang /	
ldog pa dang /	
cung zad blta ba dang /	
rnam par blta ba dang /	
bskum pa dang /	
brkyang ba dang /	
snam sbyar dang /	
chos gos dang /	
lhung bzed thogs pa mdzes pas rgyal po'i khab tu bsod snyoms la zhugs so //	
de'i tshe na kun tu rgyu nye rgyal rgyal po'i	
khab tu bya ba zhig gi phyir spyod yul du	
zhugs pas / tshe dang ldan pa rta thul 'gro @44b ba dang /	
ldog pa dang /	
cung zad blta ba dang /	
rnam par blta ba dang /	
bskum pa dang /	
brkyang ba dang /	
snam sbyar dang /	
chos gos dang /	
lhung bzed thogs pa mdzes pas rgyal po'i khab na	
bsod snyoms la rgyu ba thag ring po kho na	
nas mthong ngo // mthong nas kyang 'di snyam du sems te /	
rgyal po'i khab 'dir rab tu byung ba ji snyed	
cig lhags shing gnas pa dag las 'di lta ste	
/ rab tu byung ba 'di'i spyod lam lta bu	
ni bdag gis sngan chad 'ga' yang ma mthong bas	
/ / bdag de'i gan du song ste dge slong khyod kyi ston pa ni gang yin /	
gang gi phyir ni rab tu byung /	
su'i chos la ni dga' zhes dri'o snyam du rig nas /	
lam po che rub pa zhig na 'gro ba dang ldog pas shas cher sdod cing 'dug go /	
de nas tshe dang ldan pa rta thul kun tu rgyu nye rgyal ga la ba der song ngo //	
de nas kun tu rgyu nye rgyal gyis tshe dang	
ldan pa rta thul la 'di skad ces smras so	
// dge slong khyod kyi ston pa ni gang yin /	
gang gi phyir ni rab tu byung /	
su'i chos la ni dga'/	
tshe dang ldan pa sh'akya'i sras kyi dge sbyong go'u	
ta ma sh'akya'i rigs las skra dang kha spu bregs	
nas / gos ngur smrig dag bgos te yang dag	
pa kho nar dad pas khyim nas khyim med par	
rab tu byung ba zhig yod de /	
de bla na med pa yang dag par rdzogs pa'i	
byang chub tu mngon par rdzogs par sangs rgyas bas	
/ kho bo'i ston pa ni bcom ldan 'das de yin no //	
kho bo de'i phyir rab tu byung ngo //	
kho bo de'i chos la dga'o //	
dge slong de'i phyir chos ston cig /	
tshe dang ldan pa @45a *//	
kho bo ni na gzhon pa dang rab tu byung	
ba gsar pas de'i phyir kho bos bcom ldan 'das	
de bzhin gshegs pa dgra bcom pa yang dag par	
rdzogs pa'i sangs rgyas de'i bstan pa rgya cher yang	
dag par rab tu bstan par sla ba ma yin	
te / 'di ltar de'i don bstan par bya'o //	
dge slong kho bo la ni don dgos kyi /	
tshig ni shin tu mang pos kyang ci bya ste /	
khyod kyis don nyung yang rung mang yang rung ston cig /	
de nas tshe dang ldan pa rta thul gyis de'i tshe tshigs su bcad pa smras pa /	
chos rnams gang dag rgyu las byung ba dang //	
de yi rgyu dang de'i 'gog gang yin pa'ang //	
de bzhin gshegs pa nyid kyis bka' stsal to //	
de skad gsung ba'i tshul can dge sbyong che //	
chos kyi rnam grangs 'di bshad pa na kun tu	
rgyu nye rgyal chos rnams la chos kyi mig rdul	
med cing dri ma dang bral ba skyes so //	
de nas kun tu rgyu nye rgyal chos mthong ba dang /	
chos thos pa dang /	
chos rig pa dang /	
chos kyi gting slebs pa dang /	
som nyi las rgal ba dang /	
the tshom las rgal ba dang /	
gzhan gyi dring mi 'jog pa dang /	
gzhan gyis mi bkri ba dang /	
ston pa'i bstan pa'i chos rnams la mi 'jigs pa	
thob nas stan las langs te bla gos phrag pa	
gcig tu gzar nas /	
tshe dang ldan pa rta thul ga la ba de logs su thal mo sbyar ba btud de /	
de'i tshe tshigs su bcas pa smras pa /	
skyob pa rnams kyi chos 'di yin //	
bskal mang bye ba @45b khrag khrig tu //	
sngan chad ma mthong ma thos pa //	
'chi med mya ngan med pa yi //	
go 'phang 'di la rjes su rtogs //	
tshe dang ldan pa /	
bcom ldan 'das de da ltar ga la bzhugs /	
tshe dang ldan pa rgyal po'i khab 'od ma'i tshal bya ka lan da ka'i gnas 'di nyid na'o //	
de nas kun tu rgyu nye rgyal tshe dang ldan	
pa rta thul gyis smras pa la mngon par bstod	
pa dang / rjes su yi rang bar byas te /	
tshe dang ldan pa rta thul gyi rkang pa gnyis	
la mgo bos phyag 'tshal nas tshe dang ldan pa	
rta thul la lan gsum bskor ba byas te song	
nas kun tu rgyu pang nas skyes ga la ba	
der song ngo // kun tu rgyu pang nas skyes	
kyi kun tu rgyu nye rgyal thag ring po kho	
na nas mthong ngo //	
mthong nas kyang kun tu rgyu nye rgyal la 'di skad ces smras so //	
tshe dang ldan pa khyod kyi dbang po rnams ni rnam par dvangs /	
bzhin gyi mdog ni yongs su dag /	
pags pa'i mdog ni dkar na khyod kyis bdud rtsi rnyed dam /	
tshe dang ldan pa rnyed do //	
tshe dang ldan pa de'i phyir chos ston cig /	
de nas kun tu rgyu nye rgyal gyis de'i tshe tshigs su bcad pa smras pa /	
chos rnams gang dag rgyu las byung ba dang /	
de yi rgyu dang de 'gog gang yin pa'ang //	
de bzhin gshegs pa nyid kyis bka' stsal te //	
de skad gsung ba'i tshul can dge sbyong che //	
tshe dang ldan pa da dung yang lan cig brjod cig /	
tshe dang ldan pa brjod par bya'o //	
chos rnams gang dag rgyu las byung ba dang //	
de yi rgyu dang de 'gog gang yin pa'ang //	
de bzhin gshegs pa nyid kyis bka' stsal te //	
de skad gsung ba'i @46a *//	
tshul can dge sbyong che //	
chos kyi rnam grangs 'di bshad pa na /	
kun tu rgyu pang nas skyes chos rnams la chos	
kyi mig rdul med cing dri ma dang bral ba	
skyes so // de nas kun tu rgyu pang nas skyes chos mthong ba dang /	
chos thos pa dang /	
chos rig pa dang /	
chos kyi gting slebs pa dang /	
som nyi las rgal ba dang /	
the tshom las rgal ba dang /	
gzhan gyi dring mi 'jog pa dang /	
gzhan gyis mi bkri ba dang /	
ston pa'i bstan pa'i chos rnams la mi 'jigs pa thob nas /	
stan las langs te bla gos phrag pa gcig tu gzar nas /	
kun tu rgyu nye rgyal ga la ba der logs su thal mo sbyar ba btud nas /	
de'i tshe tshigs su bcad pa smras pa /	
skyob pa rnams kyi chos 'di yin //	
bskal mang bye ba khrag khrig tu //	
sngan chad ma mthong ma thos pa //	
'chi med mya ngan med pa yi //	
go 'phang 'di la rjes su rtogs //	
tshe dang ldan pa bcom ldan 'das de da ltar ga la bzhugs /	
tshe dang ldan pa rgyal po'i khab 'od ma'i tshal bya ka lan da ka'i gnas 'di nyid na'o //	
tshe dang ldan pa tshur shog /	
bcom ldan 'das de'i spyan sngar tshangs par spyod pa spyad par bya'o //	
tshe dang ldan pa de'i phyir je 'khor la blta bar bya ste /	
bdag cag lta bu mi grags pa dang ldan pa	
shes par gyur pa dag gis 'khor la blta ba	
ni legs pa yin no //	
de nas kun tu rgyu nye rgyal dang pang nas	
skyes gnyis kyis bram ze'i khye'u rnams la smras pa	
/ bram ze'i khye'u rnams shes par gyis shig /	
@46b kho bo cag gnyis ni bcom ldan 'das kyi	
spyan sngar tshangs par spyad pa spyod par byed na	
/ khyed cag ji ltar byed /	
mkhan po gnyis bdag cag cung zad ci 'tshal ba	
gang lags pa de dag thams cad mkhan po gnyis	
las brten nas 'tshal ba lags na /	
gal te mkhan po gnyis bcom ldan 'das kyi spyan sngar tshangs par spyad pa spyod na /	
bdag cag kyang mkhan po gnyis rab tu byung ba'i rjes su rab tu 'byung bar bgyi'o //	
bram ze'i khye'u rnams da de'i dus la bab par shes par gyis shig /	
de nas kun tu rgyu nye rgyal dang pang nas	
skyes gnyis 'khor nyis brgya lnga bcu lnga bcu dang	
'od ma'i tshal bya ka lan da ka'i gnas ga	
la ba der dong ngo //	
de'i tshe na tshe dang ldan pa rta thul nyin	
mo spyod pa'i phyir shing ljon pa zhig gi drung	
na rten cing 'dug go /	
kun tu rgyu nye rgyal dang pang nas skyes gnyis	
kyis tshe dang ldan pa rta thul thag ring po	
nas mthong ngo // mthong nas kyang nye rgyal gyis pang nas skyes la smras pa /	
pang nas skyes ji je bcom ldan 'das la bsnyen bkur bya'am /	
'on te gang las chos thos pa de la bya; des smras pa /	
je gang las chos thos pa de la bsnyen bkur bya'o //	
de gnyis tshe dang ldan pa rta thul ga la ba der dong ste phyin nas /	
tshe dang ldan pa rta thul gyi rkang pa gnyis	
la mgo bos phyag 'tshal te mtha' gcig tu 'khod	
do // de'i tshe na bram ze zla ba la	
dga' ba zhig zla ba la bsnyen bkur byed cing	
do // phyag 'tshal lo // de nas bcom ldan	
'das kyis byung ba 'di la tshigs su bcad pa	
do // phyag 'tshal lo // bka' @47a *// stsal pa /	
rgan pa dang ni gzhon pa'ang rung //	
gang las chos ni rnam shes pa //	
de la gus par phyag bya ste //	
zla ba tshes la ji bzhin no //	
bram ze me la dga' ba zhig kyang me la bsnyen bkur byed cing phyag 'tshal lo //	
de nas bcom ldan 'das kyis byung ba 'di la tshigs su bcad pa bka' stsal pa /	
rgan pa dang ni gzhon pa'ang rung //	
gang las chos ni rnam shes pa //	
de la gus par phyag bya ste //	
me la bram ze gtsang ma bzhin ////	
'dul ba gzhi /	
bam po bzhi pa /	
de nas kun tu rgyu nye rgyal dang pang nas	
skyes gnyis tshe dang ldan pa rta thul gyi rkang	
pa gnyis la mgo bos phyag 'tshal te dong nas	
bcom ldan 'das ga la ba der dong ngo //	
de'i tshe na bcom ldan 'das dge slong gi 'khor	
brgya phrag du ma'i gung la chos ston cing bzhugs	
so // bcom ldan 'das kyis kun tu rgyu nye	
rgyal dang pang nas skyes gnyis thag ring po kho	
na nas gzigs so //	
gzigs nas kyang dge slong rnams la bka' stsal pa /	
dge slong dag khyed kyis grogs po'i tshogs yongs su sdud pa /	
tshogs yongs su 'dren pa /	
tshogs kyi mdun nas 'ong ba 'di lta ste /	
nye rgyal dang pang nas skyes gnyis mthong ngam /	
btsun pa mthong ngo //	
'di gnyis ni nga'i nyan thos zung dang /	
zung gi mchog dang /	
zung bzang por 'gyur te /	
gcig ni rdzu 'phrul dang ldan pa rnams kyi mchog tu 'gyur la /	
cig shos ni shes rab dang ldan pa rnams kyi mchog tu 'gyur ro //	
de nas dge slong zhig gis @47b de'i tshe tshigs su bcad pa smras pa /	
ston pa dgongs yul mtha' yas pa //	
skyes bu'i dbang po mkhyen mthar byon //	
bcom ldan srid pa'i mthar mdzad pas //	
grogs po nye rgyal pang nas skyes //	
'od ma'i tshal du ma phyin par //	
de ltar mchis pa gzigs gyur nas //	
tshogs mchog dbus su de gnyis ni //	
'di gnyis nga yi nyan thos kyi //	
zung mchog 'gyur zhes nges bstan te //	
gcig ni rdzu 'phrul ldan pa'i mchog /	
cig shos shes rab ldan pa yi //	
mchog tu 'gyur bar lung bstan mdzad //	
de nas kun tu rgyu nye rgyal dang pang nas	
skyes gnyis bcom ldan 'das ga la ba der dong	
ste phyin nas / bcom ldan 'das kyi zhabs gnyis la mgo bos phyag 'tshal te /	
bcom ldan 'das la 'di skad ces gsol to //	
btsun pa bdag cag legs par gsungs pa'i chos 'dul	
ba la rab tu byung ba dang bsnyen par rdzogs	
pa dge slong gi dngos po gnang na bdag cag	
bcom ldan 'das kyi spyan sngar tshangs par spyod pa	
spyad par bgyi'o // bcom ldan 'das kyis de gnyis	
la dge slong tshur shog ces bya bas rab tu	
phyung zhing dge slong dag tshur shog tshangs par spyad	
pa spyod cig ces bka' stsal pa dang /	
de dag bcom ldan 'das kyi bka'i mjug kho nar	
skra byi ba dang snam sbyar gyon par gyur te	
/ skra dang kha spu zhag bdun skyes pa tsam dang /	
lag pa na lhung bzed dang /	
bya ma bum thogs pa dang /	
dge slong bsnyen par rdzogs nas lo brgya lon pa'i spyod lam lta bur gnas par gyur to //	
yang smras pa /	
de bzhin gshegs pas tshur shog bka' @48a *//	
stsal pas //	
skra byi snam sbyar gyon pa'i lus ldan zhing //	
mod la dbang po rab zhir gnas gyur te //	
sangs rgyas dgongs pas lus gzugs bkab par gyur //	
de nas dge slong rab tu mang po dag snga dro sham thabs bgos /	
lhung bzed dang chos gos thogs te /	
rgyal po'i khab tu bsod snyoms la zhugs pa dang /	
de na rgyal po'i khab kyi mi gang dag yang	
dag rgyal ba can gyi mu stegs can gyi gnas	
rab tu phyung zhing bsnyen par rdzogs nas ring po	
ma lon pas yi ma rangs shing mngon par mi	
dga' ba de dag gis dge slong de dang de	
dag mthong nas / co 'dri zhing tshigs su bcad pa smras pa /	
sangs rgyas ma ga dha dag gi /	
grong mchog rgyal po'i khab gshegs pas //	
yang dag rgyal ba'i kun khrid na //	
phyin chad ci zhig bkri bar bya //	
des dge slong rnams spa gong zhing mi dga' ba dang mi 'jigs pa med par gyur to //	
de nas dge slong rab tu mang po dag rgyal	
po'i khab tu bsod snyoms kyi phyir rgyus nas zas	
kyi bya ba byas te /	
phyi dro bsod snyoms mi len pas lhung bzed dang chos gos mkhos su phab nas /	
rkang pa gnyis bkrus te sdug bsngal zhing mi bde	
bas bcom ldan 'das ga la ba der dong nas	
phyin pa dang / bcom ldan 'das kyi zhabs gnyis la mgo bos phyag 'tshal te /	
phyogs gcig tu 'khod do //	
phyogs gcig tu 'khod nas bcom ldan 'das la dge	
slong rab tu mang po dag gis 'di skad ces	
gsol to // btsun pa 'di na bdag cag dge	
@48b slong rab tu mang po dag snga dro sham	
gsol to // thabs 'tshal / lhung bzed dang chos gos thogs te /	
rgyal po'i khab tu bsod snyoms la zhugs pa dang /	
de na rgyal po'i khab kyi mi gang dag yang	
dag rgyal ba can gyi mu stegs can gyi gnas	
rab tu byung zhing bsnyen par rdzogs nas ring po	
ma lags pas yi ma rangs shing mngon par mi	
dga' ba de dag gis /	
dge slong de dang de dag mthong nas co 'dri zhing tshigs su bcad pa /	
sangs rgyas ma ga dha dag gi /	
grong mchog rgyal po'i khab gshegs pas //	
yang dag rgyal ba'i kun khrid na //	
phyin chad ci zhig bkri bar bya //	
zhes mchi nas des bdag cag rnams spa gong zhing mi dga' ba dang /	
mi 'jigs pa ma mchis par gyur to //	
bcom ldan 'das kyis bka' stsal pa /	
dge slong dag rgyal po'i khab kyi mi de skad zer ba rnams la 'di skad ces /	
'di la dpa' chen bde gshegs dag /	
dam pa'i chos kyis khrid mdzad de //	
de dag chos kyis khrid mdzad la //	
mkhas pa su zhig mi bzod byed //	
ces brjod na /	
rgyal po'i khab kyi mi de skad zer ba rnams kyi rlom pa tsam mam /	
spobs pa tsam gang yin pa de thams cad kyi thams cad du med par 'gyur ro //	
de nas dge slong rab tu mang po dag snga	
dro sham thabs bgos lhung bzed dang chos gos thogs	
te / rgyal po'i khab tu bsod snyoms la zhugs pa dang /	
de na rgyal po'i khab kyi mi gang dag yang	
dag rgyal ba can gyi mu stegs can gyi gnas	
rab tu phyung zhing bsnyen par rdzogs nas ring po	
ma lon pas yi ma @49a *//	
rangs shing mngon par mi dga' ba de dag gis dge slong de dang de dag mthong nas /	
co 'dri zhing tshigs su bcad pa smras pa /	
sangs rgyas ma ga dha dag gi /	
grong mchog rgyal po'i khab gshegs pas //	
yang dag rgyal ba'i kun khrid na //	
phyin chad ci zhig bkri bar bya //	
de nas dge slong zhig gis de'i tshe tshigs su bcad pa smras pa /	
'di na dpa' chen bde gshegs dag /	
dam pa'i chos kyis khrid mdzad de //	
de dag chos kyis khrid mdzad la //	
mkhas pa su zhig bzod mi byed //	
de skad ces smras pa dang /	
rgyal po'i khab kyi mi de skad zer ba rnams kyi rlom pa tsam mam /	
spobs pa tsam gang yin pa de dag thams cad kyi thams cad du med par gyur to //	
ji tsam dus gzhan zhig na /	
bram ze gnas len gyi bu dus la bab cing /	
de'i chung ma yang dus la bab /	
bram ze skar rgyal yang dus la bab /	
sh'a ri k'a yang dus la bab bo //	
bram ze'i khye'u stod rings kyang lho phyogs nas 'jig	
rten rgyang pan bzung nas grong na la dar phyin	
pa dang / de sgo bas bzhin gyi gzugs las ngo shes nas smras pa /	
shes ldan khyod stod rings yin nam /	
kho bo skye bo dag gis de ltar shes so //	
bram ze gnas len gyi bu de ga re /	
dus la bab bo //	
de'i chung ma de ga re /	
de yang dus la bab bo //	
bram ze skar rgyal ga re /	
de yang dus la bab bo //	
sh'a ri k'a ga re /	
de yang dus la bab bo //	
sh'a ri'i bu de ga re /	
rgyal po'i khab tu ston pa yang @49b dag rgyal ba can zhes bya ba byung nas /	
ring po ma lon par de'i gan du rab tu byung ngo //	
'di lta ste /	
re zhig rab tu 'byung bar bya ba de ni bram ze'i bya ba yin no //	
des mthar gyis rgyal po'i khab tu phyin nas /	
de der song ste dris pa /	
ston pa yang dag rgyal ba can ga re /	
de yang dus la bab bo //	
de'i mu stegs kyi gnas ga re /	
thams cad dge sbyong go'u ta ma'i drung du rab tu byung ngo //	
dge sbyong go'u ta ma ni 'khor los sgyur ba'i rgyal por lung bstan pas /	
de yang de'i mdun na 'don du 'gyur bas legs so //	
de nas kun tu rgyu sen rings bcom ldan 'das ga la ba der song ste phyin nas /	
bcom ldan 'das dang thabs cig phan tshun mngon du yang dag par dga' bar 'gyur ba dang /	
yang dag par mgu bar 'gyur ba'i gtam sna tshogs byas te phyogs gcig tu 'dug go /	
phyogs gcig tu 'dug nas bcom ldan 'das la kun	
tu rgyu sen rings kyis 'di skad ces gsol to	
// kye go'u ta ma bdag ni thams cad mi bzod do //	
mer 'jug gi bu khyod kyis bdag thams cad mi	
bzod par lta ba gang yin pa'i lta ba de	
yang mi bzod do //	
kye go'u tam /	
bdag ni thams cad mi bzod par lta ba gang yin pa'i lta ba de yang mi bzod do //	
mer 'jug gi bu 'o na khyod kyis de ltar shes shing de ltar mthong na /	
lta ba de yang spong ba dang /	
'dor ba dang /	
med par 'gyur la /	
lta ba gzhan yang mtshams mi sbyor ba dang /	
nye bar mi len pa dang /	
mi 'byung bar 'gyur ro //	
kye go'u ta ma /	
bdag gis de ltar @50a *//	
shes shing de ltar mthong na lta ba de yang	
spong ba dang 'dor ba dang med par 'gyur la	
/ lta ba gzhan yang mtshams mi sbyor ba dang /	
nye bar mi len pa dang /	
mi 'byung bar 'gyur ro //	
mer 'jug gi bu khyod ni skye bo phal po	
che dang lhan cig mtshungs shing 'dra bar 'gyur te	
/ skye bo phal po che yang de ltar lta zhing de skad smras pas /	
khyod kyang de dang 'dra ba kho nar 'gyur ro //	
mer 'jug gi bu 'jig rten na dge sbyong ngam	
bram ze gang la la dag lta ba 'di yang	
'dor zhing lta ba gzhan yang nye bar mi len	
pa'i dge sbyong ngam bram ze de dag ni nyung	
ba bas kyang ches nyung ba zhes bya'o //	
mer 'jug gi bu gsum po 'di dag ni lta ba'i gnas yin te /	
gsum gang zhe na /	
mer 'jug gi bu 'di la la la bdag ni	
thams cad bzod do zhes de ltar lta zhing de	
skad smra ba dang /	
gzhan yang 'di la la la bdag ni thams cad	
mi bzod do zhes de ltar lta zhing de skad	
smra ba dang / gzhan yang 'di la la la bdag ni kha cig bzod la /	
kha cig mi bzod do zhes de ltar lta zhing de skad smra'o //	
mer 'jug gi bu de la bdag ni thams cad	
bzod do zhes lta ba'i lta ba gang yin pa	
'di ni kun tu 'dod chags par 'gyur gyi /	
kun tu 'dod chags pa med par mi 'gyur ba dang /	
kun tu zhe sdang bar 'gyur gyi /	
kun tu zhe sdang med par mi 'gyur ba dang /	
kun tu gti mug bar 'gyur gyi /	
kun tu gti mug pa med par mi 'gyur ba dang /	
kun tu sogs par 'gyur gyi /	
kun @50b tu sogs pa med par mi 'gyur ba dang /	
kun tu sbyor bar 'gyur gyi /	
kun tu sbyor ba dang 'bral bar mi 'gyur ba dang /	
kun nas nyon mongs par 'gyur gyi /	
rnam par byang bar mi 'gyur ba dang /	
bdag ni thams cad bzod do zhes lta ba'i lta	
ba gang yin pa 'di ni mngon par dga' ba	
dang / nye bar len pa dang /	
lhag par chags par 'gyur ba yin no //	
mer 'jug gi bu de la bdag ni thams cad	
mi bzod do zhes lta ba'i lta ba gang yin	
pa 'di ni kun tu 'dod chags pa med par	
'gyur gyi / kun tu 'dod chags par mi 'gyur ba dang /	
kun tu zhe sdang ba med par 'gyur gyi /	
kun tu zhe sdang bar mi 'gyur ba dang /	
kun tu gti mug pa med par 'gyur gyi /	
kun tu gti mug par mi 'gyur ba dang /	
kun tu sogs pa med par 'gyur gyi /	
kun tu sogs par mi 'gyur ba dang /	
kun tu sbyor ba dang 'bral bar 'gyur gyi; kun tu sbyor bar mi 'gyur ba dang /	
rnam par byang bar 'gyur gyi /	
kun nas nyon mongs par mi 'gyur ba dang /	
bdag ni thams cad mi bzod do zhes lta ba'i	
lta ba gang yin pa 'di ni mngon par mi	
dga' ba dang / nye bar len pa med pa dang /	
lhag par chags pa med par 'gyur ba yin no //	
mer 'jug gi bu de la bdag ni kha cig	
bzod la kha cig mi bzod do zhes lta ba'i	
lta ba gang yin pa 'di la ni /	
re zhig bdag ni kha cig bzod do zhes lta ba'i lta ba gang yin pa 'di ni /	
kun tu 'dod chags par 'gyur gyi /	
kun tu 'dod chags pa med par mi 'gyur ba dang /	
kun tu zhe sdang bar @51a *//	
'gyur gyi /	
kun tu zhe sdang ba med par mi 'gyur ba dang /	
kun tu gti mug par 'gyur gyi /	
kun tu gti mug pa med par mi 'gyur ba dang /	
kun tu sogs par 'gyur gyi /	
kun tu stsogs pa med par mi 'gyur ba dang /	
kun tu sbyor bar 'gyur gyi /	
kun tu sbyor ba dang bral bar mi 'gyur ba dang /	
kun nas nyon mongs par 'gyur gyi /	
rnam par byang bar mi 'gyur ba dang /	
bdag ni kha cig bzod do zhes lta ba'i lta	
ba gang yin pa 'di ni mngon par dga' ba	
dang / nye bar len pa dang /	
lhag par chags par 'gyur ba yin no //	
bdag ni kha cig mi bzod do zhes lta ba'i lta ba gang yin pa 'di ni /	
kun tu 'dod chags pa med par 'gyur gyi /	
kun tu 'dod chags par mi 'gyur ba dang /	
kun tu zhe sdang ba med par 'gyur gyi /	
kun tu zhe sdang bar mi 'gyur ba dang /	
kun tu gti mug pa med par 'gyur gyi /	
kun tu gti mug par mi 'gyur ba dang /	
kun tu sogs pa med par 'gyur gyi /	
kun tu stsogs par mi 'gyur ba dang /	
kun tu sbyor ba dang bral bar 'gyur gyi /	
kun tu sbyor bar mi 'gyur ba dang /	
rnam par byang bar 'gyur gyi /	
kun nas nyon mongs par mi 'gyur ba dang /	
bdag ni kha cig mi bzod do //	
zhes lta ba'i lta ba gang yin pa 'di ni mngon par mi dga' ba dang /	
nye bar len pa med pa dang /	
lhag par chags pa med par 'gyur ba yin no //	
de la 'phags pa'i nyan thos thos pa dang ldan	
pa ni 'di ltar so sor rtogs par byed de	
/ gal te bdag @51b thams cad bzod do zhes de ltar lta zhing de skad smra na /	
bdag ni thams cad mi bzod do zhes de ltar	
lta zhing de skad smra ba gang yin pa dang	
/ bdag ni kha cig bzod la kha cig mi	
bzod do zhes de ltar lta zhing de skad smra	
ba gang yin pa gnyis dang /	
bdag lhan cig rtsod par 'gyur /	
'gyed par 'gyur te /	
rtsod na 'gyed par 'gyur /	
'gyed na rnam par 'tshe bar 'gyur ro //	
de ltar rtsod pa dang /	
'gyed pa dang /	
rnam par 'tshe bar yang dag par mthong nas /	
lta ba 'di yang 'dor zhing lta ba gzhan nye	
bar mi blangs te de ltar na bdag la lta	
ba de yang spong ba dang 'dor ba dang med	
par 'gyur la / lta ba gzhan yang mtshams mi sbyor ba dang /	
nye bar mi len pa dang /	
mi 'byung bar 'gyur ro snyam mo //	
de la 'phags pa'i nyan thos thos pa dang ldan	
pa ni 'di ltar so sor rtog par byed de	
/ gal te bdag thams cad mi bzod do zhes de ltar lta zhing de skad smra na /	
de bdag ni thams cad bzod do zhes de ltar	
lta zhing de skad smra ba gang yin pa dang	
/ bdag ni kha cig bzod la kha cig mi	
bzod do zhes de ltar lta zhing de skad smra	
ba gang yin pa gnyis dang bdag lhan cig rtsod	
/ par 'gyur / 'gyed par 'gyur te /	
rtsod na 'gyed par 'gyur /	
'gyed na rnam par 'tshe bar 'gyur ro //	
de ltar rtsod pa dang /	
'gyed pa dang /	
rnam par 'tshe ba yang dag par mthong nas lta	
ba 'di yang dor zhing lta ba gzhan nye bar	
mi blangs te / de ltar na bdag la lta ba de yang spong ba dang /	
'dor ba dang /	
med par 'gyur la /	
lta ba gzhan yang mtshams mi sbyor ba dang nye bar mi len pa dang /	
mi 'byung bar @52a *//	
'gyur ro snyam mo //	
de la 'phags pa'i nyan thos thos pa dang ldan	
pa ni 'di ltar so sor rtog par byed de	
/ gal te bdag kha cig bzod la /	
kha cig mi bzod do zhes de ltar lta zhing de skad smra na /	
bdag ni thams cad bzod do zhes de ltar lta zhing de skad smra ba gang yin pa dang /	
bdag ni kha cig bzod la kha cig mi bzod	
do zhes de ltar lta zhing de skad smra ba	
gang yin pa gnyis dang bdag lhan cig rtsod par	
'gyur / 'gyed par 'gyur te /	
rtsod na 'gyed par 'gyur /	
'gyed na rnam par 'tshe bar 'gyur ro //	
de ltar rtsod pa dang 'gyed pa dang rnam par	
'tshe ba yang dag par mthong nas lta ba 'di	
yang 'dor zhing lta ba gzhan yang nye bar mi	
blang ste / de ltar na bdag la lta ba de yang spong ba dang /	
'dor ba dang med par 'gyur la /	
lta ba gzhan yang mtshams mi sbyor ba dang /	
nye bar mi len pa dang /	
mi 'byung bar 'gyur ro snyam mo //	
mer 'jug gi bu lus 'di ni gzugs can rags	
pa 'byung ba chen po bzhi las gyur pa yin	
te / de la 'phags pa'i nyan thos kyis yang dang yang du 'byung ba dang /	
'jig par rjes su lta zhing gnas par bya'o //	
de la 'phags pa'i nyan thos yang dang yang du 'byung ba dang /	
'jigs par rjes su lta zhing gnas na /	
de la lus la 'dun pa dang /	
lus la chags pa dang /	
lus la dga' ba dang /	
lus la zhen pa dang /	
lus la chums pa dang /	
lus la lhag par chags par 'byung ba gang yin	
pa des de'i sems yongs su gtugs te mi gnas	
@52b so; ;mer 'jug gi bu gsum po 'di dag	
ni tshor ba yin te /	
gsum gang zhe na /	
bde ba dang /	
sdug bsngal dang /	
sdug bsngal yang ma yin bde ba yang ma yin pa'o //	
mer 'jug gi bu gang gi tshe 'phags pa'i nyan	
thos bde ba'i tshor ba myong bar byed pa de'i	
tshe na / de la sdug bsngal dang /	
sdug bsngal yang ma yin bde ba yang ma yin pa'i tshor ba gnyis 'gag par 'gyur te /	
de'i tshe na 'phags pa'i nyan thos bde ba'i tshor ba 'ba' zhig myong bar byed de /	
bde ba'i tshor ba yang mi rtag pa dang /	
sdug bsngal ba dang /	
'gog pa'i chos can yin no //	
gang gi tshe 'phags pa'i nyan thos sdug bsngal gyi tshor ba myong bar byed pa de'i tshe na /	
de la bde ba dang /	
sdug bsngal ba yang ma yin bde ba yang ma yin pa'i tshor ba gnyis 'gag par 'gyur te /	
de'i tshe na 'phags pa'i nyan thos kyi sdug bsngal gyi tshor ba 'ba' zhig myong bar byed de /	
sdug bsngal gyi tshor ba yang mi rtag pa dang /	
sdug bsngal ba dang /	
'gog pa'i chos can yin no //	
gang gi tshe 'phags pa'i nyan thos sdug bsngal ba	
yang ma yin bde ba yang ma yin pa'i tshor	
ba myong bar byed pa de'i tshe na /	
de la bde ba dang /	
sdug bsngal gyi tshor ba gnyis 'gag par 'gyur te /	
de'i tshe na 'phags pa'i nyan thos sdug bsngal yang	
ma yin bde ba yang ma yin pa'i tshor ba	
'ba' zhig myong bar byed /	
sdug bsngal yang ma yin bde ba yang ma yin pa'i tshor ba yang mi rtag pa dang /	
sdug bsngal ba dang /	
'gog pa'i chos can yin no //	
de 'di snyam du sems te /	
tshor ba 'di dag @53a *//	
gi gzhi ni gang yin /	
kun 'byung ba ni gang yin /	
rigs mthun pa ni gang yin /	
rab tu skyed pa ni gang yin snyam na de 'di snyam du sems te /	
de tshor ba 'di dag gi gzhi ni reg pa yin /	
kun 'byung ba ni reg pa yin /	
rigs mthun pa ni reg pa yin /	
rab tu skyed pa ni reg pa yin te /	
reg pa de dang de kun 'byung ba las tshor ba de dang de dag kun 'byung ngo //	
reg pa de dang de 'gag pa las tshor ba de dang de 'gag par 'gyur /	
nye bar zhi bar 'gyur /	
bsil bar 'gyur /	
nub par 'gyur ro snyam mo //	
de bde ba'am /	
sdug bsngal lam /	
sdug bsngal yang ma yin bde ba yang ma yin	
pa'i tshor ba gang yang rung ba myong bar byed	
pa na / des de dag gi kun 'byung ba dang /	
nub pa dang /	
ro myang ba dang /	
nyes dmigs dang /	
nges par 'byung ba yang dag pa ji lta ba bzhin du rab tu shes so //	
de tshor ba de dag gi kun 'byung ba dang /	
nub pa dang /	
ro myang ba dang /	
nyes dmigs dang /	
nges par 'byung ba yang dag pa ji lta ba bzhin rab tu shes pa na /	
tshor ba byung ngo cog la mi rtag par rjes su lta zhing gnas /	
zad par rjes su lta ba dang /	
'jig par rjes su lta ba dang /	
'dod chags dang bral bar rjes su lta ba dang /	
'gog par rjes su lta ba dang /	
rab tu spong bar rjes su lta zhing gnas so //	
de tshor ba byung ngo cog la mi rtag par rjes su lta zhing gnas pa dang /	
zad par rjes su lta ba dang /	
'jig par rjes su lta ba dang /	
'dod chags dang bral bar rjes su lta ba dang /	
'gog par rjes @53b su lta ba dang /	
rab tu spong bar rjes su lta zhing gnas pa na /	
'jig rten la cung zad kyang nye bar len par mi byed do //	
nye bar len par mi byed na yongs su gdung bar mi 'gyur ro //	
yongs su mi gdung na bdag gi skye ba zad do //	
tshangs par spyod pa bsten to //	
bya ba byas so //	
srid pa 'di las gzhan mi shes so //	
zhes go bar byed cing bdag nyid kho nas yongs su mya ngan las 'da' bar byed do //	
de lus kyi mtha' pa'i tshor ba myong bar byed pa na /	
lus kyi mtha' pa'i tshor ba myong ngo snyam du	
yang dag pa ji lta ba bzhin rab tu shes	
so // srog gi mtha' pa'i tshor ba myong bar byed pa na /	
srog gi mtha' pa'i tshor ba myong ngo snyam du	
yang dag par ji lta ba bzhin rab tu shes	
so // lus zhig pa'i 'og tu srog yongs su gtugs pas /	
'di nyid du de'i tshor ba thams cad ma lus par 'gag par 'gyur /	
ma lus par nub par 'gyur /	
ma lus par yongs su zad par 'gyur /	
ma lus par yongs su gtugs par 'gyur ro //	
de 'di snyam du sems te /	
bdag bde ba'i tshor ba myong bar byed pa na lus zhig par gyur na /	
de nyid sdug bsngal gyi mtha' yin no //	
bdag sdug bsngal dang /	
sdug bsngal yang ma yin bde ba yang ma yin	
pa'i tshor ba myong bar byed pa na lus zhig	
par gyur na / de nyid sdug bsngal gyi mtha' yin no snyam mo //	
de bde ba'i tshor ba myong bar byed pa na /	
mi ldan pa myong bar byed kyi ldan pa ni ma yin no //	
de sdug bsngal dang /	
sdug bsngal yang ma yin bde ba yang ma yin pa'i tshor ba myong bar byed pa na /	
mi @54a *//	
ldan pa myong bar byed kyi ldan pa ni ma yin no //	
ji zhig dang mi ldan zhe na /	
'dod chags dang /	
zhe sdang dang /	
gti mug dang mi ldan pa dang /	
skye ba dang /	
rga ba dang /	
na ba dang /	
'chi ba dang /	
mya ngan dang /	
smre sngags 'don pa dang /	
sdug bsngal ba dang /	
yid mi bde ba dang /	
'khrug pa dag dang mi ldan pa dang /	
sdug bsngal dang mi ldan par nga smra'o //	
de'i tshe na tshe dang ldan pa sh'a ri'i bu bsnyen par rdzogs nas zla ba phyed lon pa /	
bcom ldan 'das kyi gnam logs na bsil yab thogs te /	
bcom ldan 'das la g-yob cing 'dug go //	
de nas tshe dang ldan pa sh'a ri'i bu 'di snyam du sems te /	
bcom ldan 'das chos de dang de dag gi spong	
ba nyid kyi bsngags pa brjod par mdzad cing 'dod	
chags dang bral ba nyid dang /	
'gog pa nyid dang /	
rab tu spong ba nyid kyi bsngags pa brjod par mdzad kyis /	
bdag gis kyang chos de dang de dag la spong bar rjes su lta zhing gnas par bya /	
'dod chags dang bral bar rjes su lta ba dang /	
'gog par rjes su lta ba dang /	
rab tu spong bar rjes su lta zhing gnas par bya'o snyam mo //	
de nas tshe dang ldan pa sh'a ri'i bu chos	
de dang de dag la spong bar rjes su lta	
zhing gnas / 'dod chags dang bral bar rjes su lta ba dang /	
'gog par rjes su lta ba dang /	
rab tu spong bar rjes su lta zhing gnas so //	
de nas tshe dang ldan pa sh'a ri'i bu chos	
de dang de dag la spong bar rjes su lta	
zhing gnas pa dang /	
'dod chags dang bral bar rjes su lta ba dang /	
@54b 'gog par rjes su lta ba dang /	
rab tu spong bar rjes su lta zhing gnas pa na /	
len pa med par zag pa rnams las sems rnam par grol lo //	
kun tu rgyu sen rings kyang chos rnams la chos	
kyi mig rdul med cing dri ma dang bral ba	
skyes so // de nas kun tu rgyu sen rings chos mthong ba dang /	
chos thos pa dang /	
chos rig pa dang /	
chos kyi gting slebs pa dang /	
som nyi las rgal ba dang /	
the tshom las rgal ba dang /	
gzhan gyi dring mi 'jog pa dang /	
gzhan gyis mi bkri ba dang /	
ston pa'i bstan pa'i chos rnams la mi 'jigs pa	
thob nas stan las langs te bla gos phrag pa	
gcig tu gzar nas /	
bcom ldan 'das ga la ba de logs su thal mo sbyar ba btud de /	
bcom ldan 'das la 'di skad ces gsol to //	
btsun pa bdag legs par gsungs pa'i chos 'dul ba	
la rab tu 'byung ba dang bsnyen par rdzogs par	
dge slong gi dngos po gnang na /	
bcom ldan 'das kyi spyan sngar bdag tshangs par spyod pa spyad par bgyi'o //	
bcom ldan 'das kyis de la dge slong tshur shog ces bya bas rab tu byung zhing /	
dge slong tshur shog tshangs par spyad pa spyod cig ces bka' stsal pa dang /	
de bcom ldan 'das kyis bka'i mjug kho nar skra byi ba dang snam sbyar gyon par gyur te /	
skra dang kha spu zhag bdun skyes pa tsam dang /	
lag pa na lhung bzed dang bya ma bum thogs shing /	
dge slong bsnyen par rdzogs nas lo brgya lon pa'i spyod lam lta bus gnas par gyur to //	
yang smras pa /	
de @55a *//	
bzhin gshegs pas tshur shog bka' stsal pas //	
skra byi snam sbyar gyon pa'i lus ldan zhing //	
mod la dbang po rab zhi gnas gyur te //	
sangs rgyas dgongs pas lus gzugs bkab par gyur //	
de de ltar rab tu byung nas gcig pu dben	
pa bag yod pa rtun pa dang ldan pa bdag	
nyid btang bar gnas so //	
gcig pu dben pa bag yod pa rtun pa dang ldan pa bdag nyid btang bar gnas pa na /	
rigs kyi bu gang dag gi phyir skra dang kha spu bregs te /	
gos ngur smrig dag bgos nas yang dag pa kho	
nar dad pas khyim nas khyim med par rab tu	
'byung bar byed pa tshangs par spyod pa'i mtha' bla	
na med pa de /	
tshe de nyid la rang gi mngon par shes pas	
mngon sum du byas te bsgrubs nas bdag gi skye	
ba zad do // tshangs par spyod pa spyad do //	
bya ba byas so //	
srid pa 'di las gzhan mi shes so zhes go	
bar byed cing tshe dang ldan pa de kun shes	
pa dang ldan pa'i dgra bcom pa sems shin tu	
rnam par grol bar gyur to //	
bar sdom la /	
bdag ni thams cad mi bzod dang //	
'o na khyod kyis de ltar shes //	
khyod ni skye bo phal che mtshungs //	
'jig rten dge sbyong bram ze dang //	
lta ba'i gnas ni gsum po dang //	
'phags pa'i nyan thos thos ldan dang //	
lus dang tshor dang tshor gzhi 'gag /	
kun 'byung la sogs shes pa dang //	
mya ngan 'da' dang lus srog mtha'//	
lus @55b zhig srog ni yongs gtugs dang //	
sdug bsngal mtha' dang mi ldan dang //	
sh'a ri'i bu ni tha ma yin //	
de nas bcom ldan 'das kyis dge slong rnams la bka' stsal pa /	
dge slong dag nga'i nyan thos kyi dge slong so	
so yang dag par rig pa thob pa rnams kyi	
nang na 'di lta ste /	
dge slong stod rings mchog yin no //	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa tshe dang ldan pa sh'a ri'i bus las ci zhig bgyis na /	
las de'i rnam par smin pas shes rab rno ba dang /	
shes rab zab pa dang /	
nges par 'byed pa'i shes rab can du gyur /	
bcom ldan 'das kyis bka' stsal pa /	
dge slong dag sh'a ri'i bu nyid kyis las tshogs rnyed pa /	
rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba dag byas	
shing bsags pas sh'a ri'i bu nyid kyi las byas	
shing bsags pa dag /	
gzhan su zhig gis so sor myong bar 'gyur /	
dge slong dag las byas shing bsags pa dag ni	
phyi rol gyi sa'i khams la rnam par smin par	
mi 'gyur / chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyis /	
'di ltar las dge ba dang mi dge ba byas	
shing bsags pa dag ni zin pa'i phung po dang	
/ khams dang /	
skye mched dag la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can @56a *//	
rnams la ni //	
'bras bu dag tu 'gyur ba nyid //	
dge slong dag sngon byung ba ri brags shig na /	
bram ze zhig 'dug pa des rigs mnyam pa las chung ma blangs nas /	
de de dang lhan cig rtse bar byed /	
dga' bar byed /	
dga' mgur spyod par byed do //	
rtse bar byed /	
dga' bar byed /	
dga' mgur spyod pa de'i bu byung nas des de'i ming zhib ma zhes bya bar btags so //	
yang rtse bar byed /	
dga' bar byed /	
dga' mgur spyad par byed pa de'i bu mo zhig byung nas /	
des de'i ming zhib ma mo zhes bya bar btags so //	
ji tsam dus gzhan zhig na de gnyis kyi pha	
bram ze de chung ma dang bcas te dus la	
bab bo // bram ze'i khye'u zhib ma de yang dben pa la dga' ba'i phyir /	
sring mo khrid nas dgon pa'i gnas su song ste 'dug go //	
gang gi tshe bu mo zhib ma mo chen mor	
gyur pa de'i tshe na nyon mongs pa dag gis	
gnod par gyur nas /	
des smras pa /	
ming po bdag ni dgon pa'i sman dag gis 'tsho bar mi nus kyis /	
bdag cag grong mthar 'dong ngo //	
des sring mo khrid de grong mthar song nas de	
gnyis cig car khyim gcig tu slong mo la zhugs	
pa dang / bram ze nang na 'dug pas bud med dang skyes pa'i tshig brjod pa thos so //	
thos nas de phyir byung ste smras pa /	
ci drang srong yang chung ma dang lhan cig yongs su rgyu'am /	
des smras pa /	
'di ni kho bo'i chung ma ma yin gyi /	
'di ni kho bo'i sring mo yin no //	
ci 'ga' zhig la byin nam /	
des smras pa ma byin no //	
@56b gal te ma byin na 'di kho bo'i chung mar byin cig /	
des smras pa /	
'dis ni sdig pa can dam pa ma yin pa'i chos de spangs so //	
zhib ma mos smras pa /	
ming po bdag ni dgon pa'i sman dag gis 'tsho bar mi nus kyis /	
bdag cag grong mthar 'dong ngo zhes smras pa /	
de ji snyam du sems /	
'di ltar bdag ni nyon mongs pa dag gis gnod par gyur to //	
gal te de ltar na khyod nyid shes so; ;bram	
ze des de dpal gyi 'byor pa chen pos bag	
mar blangs so // zhib ma mos smras pa /	
ming po tshur shog dang lhan cig 'khod do //	
des smras pa /	
kho bo ni 'dod pa dag don du mi gnyer bas kho bo dgon par 'gro'o //	
ming po gal te de ltar na /	
ji ste khyod kyis yon tan gyi tshogs cung zad thob na bdag la brjod cig /	
zhib ma mtha' gcig tu song ste /	
mkhan po med pa dang slob dpon med par byang	
chub kyi phyogs dang mthun pa'i chos sum cu rtsa	
bdun bskyed nas / rang byang chub mngon sum du byas so //	
des bsams pa /	
bdag gis sring mo de la khas blangs pas song ste /	
nye bar bstan par bya'o snyam mo //	
bdag nyid chen po de dag ni lus kyis chos ston gyi /	
tshig gis mi ston pas /	
de de la snying brtse ba'i phyir des ngang pa'i	
rgyal po 'dab ma brkyang ba ltar steng gi nam	
mkha' la mngon par 'phags nas /	
'bar ba dang gsal ba dang char 'bebs pa dang /	
glog 'byin pa'i cho 'phrul dag bya bar brtsams so //	
so so'i skye bo ni rdzu 'phrul la myur du sems @57a *//	
gtod par byed pa yin pas zhib ma mos shing	
ljon pa rtsa ba nas bcad pa bzhin du rang	
sangs rgyas de'i rkang pa gnyis la gtugs te smras	
pa / 'phags pa khyod kyis yon tan gyi tshogs 'di lta bu brnyes sam /	
thob bo //	
'phags pa khyod ni bsod snyoms bzhed pa lags la /	
bdag ni bsod nams 'tshal ba lags pas /	
'di nyid du bzhugs shig dang /	
bdag gis khyod la bsod snyoms kyi mkho ba bstab par bgyi'o //	
sring mo je khyim thab la dris shig /	
de khyim thab kyi gan du song ste smras pa /	
rje'i sras bdag gi ming po rab tu byung ba /	
brtul zhugs grub pa bdag nyid chen por gyur gyis /	
gnang bar mdzod cig dang /	
bdag gis de la bsod snyoms kyi mkho ba bstab par bgyi'o //	
des smras pa /	
gal te de rab tu ma byung na yang mi 'dod bzhin du sbyin par bya ba yin na /	
rab tu byung ba /	
brtul zhugs grub pa bdag nyid chen por gyur na lta smos kyang ci dgos kyis /	
song la ci bder bsod snyoms kyi mkho ba stobs shig /	
des rang sangs rgyas de la zla ba gsum du bsod snyoms kyi mkho ba bstabs nas /	
ras yug chen chen po la 'os pa bskon te khab dang gri dang skud pa yang phul lo //	
des ras yug chen dang khab dang gri dang skud pa de blangs te /	
de nyid kyi mdun du dra bar brtsams pa dang /	
gri de rno ba rno bar gcod nas /	
zhib ma mo des de'i rkang pa gnyis la phyag 'tshal te /	
@57b smon lam 'di skad ces ji ltar gri 'di	
rno ba rno bar gcod pa de ltar bdag kyang	
dge ba'i rtsa ba 'dis shes rab rno bar gyur	
cig ces smon lam btab bo //	
rang sangs rgyas des khab kyis dbug par brtsams pa dang /	
khab de zab mo zab mor 'bigs nas /	
zhib ma mo des de'i rkang pa gnyis la phyag 'tshal te /	
smon lam 'di skad ces ji ltar khab 'di zab	
mo zab mor 'bigs pa de ltar bdag kyang dge	
ba'i rtsa ba 'dis shes rab zab mor gyur cig	
ces btab bo // rang sangs rgyas des skud pas drub par brtsams pa dang /	
skud pa de thal byung thal byung du 'gro nas	
zhib ma mo des de'i rkang pa gnyis la phyag	
'tshal te / smon lam 'di skad ces ji ltar	
skud pa 'di thal byung thal byung du 'gro ba	
de ltar bdag kyang dge ba'i rtsa ba 'dis nges	
par 'byed pa'i shes rab can du gyur cig ces	
'tshal te / btab bo // dge slong dag de la de'i tshe de'i dus na /	
bram ze'i bu mo zhib ma mo gang yin pa	
de ni dge slong sh'a ri'i bu 'di nyid yin	
te / des rang sangs rgyas la mchod pa byas	
nas smon lam btab pa gang yin pa'i las de'i	
rnam par smin pas /	
da ltar shes rab rno ba dang /	
shes rab zab pa dang /	
nges par 'byed pa'i shes rab can du gyur to //	
dge slong dag de ltar na las gcig tu gnag	
pa rnams kyi rnam par smin pa ni gcig tu	
gnag pa yin la /	
las gcig tu dkar ba rnams kyi rnam par smin pa yang gcig tu dkar ba yin /	
las 'dren ma rnams kyi rnam par smin pa yang 'dren ma yin no //	
dge @58a *//	
slong dag de lta bas na las gcig tu gnag pa rnams dang 'dren ma rnams spangs te /	
las gcig tu dkar ba rnams la brtsal bar bya ste /	
dge slong dag khyed kyis de ltar bslab par bya'o //	
yang dge slong rnams the tshom skyes nas the tshom	
thams cad gcod pa sangs rgyas bcom ldan 'das la	
zhus pa / btsun pa tshe dang ldan pa sh'a	
ri'i bus las ci zhig bgyis na; las de'i rnam	
par smin pas khyim ha cang phyug par yang ma	
zhus pa / skyes / khyim ha cang dbul bar yang ma skyes /	
khyim 'bring por skyes shing rab tu 'byung ba mang bar gyur /	
bcom ldan 'das kyis bka' stsal pa /	
dge slong dag sh'a ri'i bu nyid kyi las tshogs rnyed pa /	
rkyen yongs su bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba dag byas shing bsags pas /	
sh'a ri'i bu nyid kyis las byas shing bsags pa dag gzhan su zhig gis myong bar 'gyur /	
dge slong dag las byas shing bsags pa dag ni	
phyi rol gyi sa'i khams la rnam par smin par	
mi 'gyur / chu'i khams la mi 'gyur /	
me'i khams la mi 'gyur /	
rlung gi khams la mi 'gyur /	
'di ltar las dge ba dang mi dge ba byas	
shing bsags pa dag ni zin pa'i phung po dang	
khams dang skye mched dag la rnam par smin par	
'gyur te / las rnams bskal ba brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras @58b bu dag tu 'gyur ba nyid //	
dge slong dag sngon byung ba ri brags shig na rgyal po zhig 'dug pa des /	
rigs mnyam pa las chung ma blangs nas /	
de de dang lhan cig rtse bar byed /	
dga' bar byed /	
dga' mgur spyod par byed de /	
rtse bar byed /	
dga' bar byed /	
dga' mgur spyod pa de'i bu byung nas bsrings shing bskyed de chen por gyur to //	
des pha chos dang chos ma yin pas rgyal srid byed du 'jug pa mthong nas /	
des bsams pa /	
bdag kyang yab 'das nas rgyal por 'gyur la /	
bdag gis kyang chos dang chos ma yin pas rgyal srid byed du bcug na /	
sems can dmyal bar 'gro bar 'gyur ro snyam nas /	
de rgyal po'i gan du song ste phyin nas smras pa /	
yab gnang bar mdzod cig /	
bdag legs par gsungs pa'i chos 'dul ba la rab tu byung ngo //	
rgyal pos smras pa /	
bu gang gi don du mchod sbyin sbyin par byed /	
sbyin sreg sreg par byed /	
dka' thub kyis gdung bar byed pa'i rgyal srid de khyod kyi lag mthil du 'ongs shing /	
glang po ches 'gro ba'i rigs su skyes na /	
ci'i phyir rab tu 'byung zhes spyos te /	
de phas rab tu 'byung bar ma ster to //	
de dus gzhan zhig na glang po che'i gshul du zhon te phyir phyung ba dang /	
des mi dbul po zhig 'khar ba dang slong phor	
chag pa thogs te slong mo la rgyu ba mthong	
ngo // mthong nas kyang rgyal bu de de'i gan du song ste smras pa /	
kva'i nang rje kho bo ni 'di lta bu'i khyim	
du skyes pa des rab tu 'byung ba ma thob	
na / khyod ci'i phyir rab tu ma 'byung /	
@59a *// des smras pa /	
rgyal po'i sras bdag la lhung bzed ma mchis shing chos gos ma mchis na /	
ji ltar rab tu 'byung bar bgyi /	
rgyal bus smras pa /	
bzhin bzang tshur shog /	
ngas khyod la chos gos dang lhung bzed sbyin par	
bya'o zhes rgyal bu des de khrid de song nas	
bsti gnas shig na drang srong mngon par shes pa	
lnga dang ldan pa zhig 'dug pa de'i gan du	
song ste / phyin nas glang po che'i gshul nas babs te /	
dul ba dang bcas pas smras pa /	
shes ldan rigs kyi bu 'di khyod las rab tu 'byung bar 'dod kyis /	
'di rab tu phyung zhig dang /	
bdag gis 'di la lhung bzed dang chos gos sbyin par bya'o //	
drang srong des de rab tu phyung ngo //	
rgyal bu des de'i lhung bzed dang /	
chos gos dag bkrus zhing drubs te kha bsgyur nas byin te smras pa /	
'phags pa gal te khyod kyis yon tan gyi tshogs cung zad thob na bdag la rjod cig /	
des rgyal bu de la de ltar bya'o zhes khas blangs so //	
de phyogs gcig tu song ste /	
mkhan po med pa dang /	
slob dpon med par byang chub kyi phyogs dang mthun pa'i phyogs chos sum cu rtsa bdun bskyed nas /	
rang byang chub mngon sum du byas so //	
des bsams pa /	
bdag gis yon tan gyi tshogs gang cung zad thob	
pa gang yin pa de thams cad rgyal po'i bu	
de la brten nas thob pa yin la /	
bdag gis de la khas blangs pas song la de la nye bar bstan par bya'o snyam mo //	
bdag nyid chen po de dag @59b ni lus kyis chos ston gyis /	
tshig gis mi ston pas de la snying brtse ba'i	
phyir des ngang pa'i rgyal po 'dab ma brkyang pa	
ltar steng gi nam mkha' la mngon par 'phags nas	
/ 'bar ba dang gsal ba dang /	
char 'bebs pa dang /	
glog 'byin pa'i cho 'phrul dag bya bar brtsams so //	
so so'i skye bo ni rdzu 'phrul la myur du sems gtod par byed pa yin pas /	
rgyal bu de shing ljon pa rtsa ba nas bcad	
pa bzhin du rang sangs rgyas de'i rkang pa gnyis	
la gtugs nas smras pa /	
'phags pa khyod kyis yon tan gyi tshogs 'di lta bu brnyes sam /	
thob bo //	
des bsams pa /	
'phags pa 'dis yon tan gyi tshogs gang cung zad	
thob pa gang yin pa de thams cad bdag la	
brten nas thob pa yin na /	
'phags pa 'dis sngon rab tu 'byung ba thob pa	
gang yin pa de ni khyim de lta bur skyes	
pa yin la / bdag gis rab tu byung ba	
ma thob pa gang yin pa de ni khyim 'di	
lta bur skyes pa yin no snyam nas /	
des rang sangs rgyas de'i rkang pa gnyis la phyag 'tshal te /	
smon lam 'di skad ces dge ba'i rtsa ba 'dis bdag /	
ha cang phyug pa'i khyim dang ni //	
dbul po'i khyim du mi skye bar //	
bar ma'i khyim du skye 'gyur zhing //	
rtag tu rab 'byung mang bar shog /	
ces btab bo //	
dge slong dag de la de'i tshe de'i dus na /	
rgyal bu de gang yin pa de ni dge slong sh'a ri'i bu 'di nyid yin te /	
des rang sangs rgyas la mchod pa byas nas /	
smon lam btab pa gang yin pa'i las de'i @60a *//	
rnam par smin pas /	
de ltar khyim ha cang phyug par yang ma skyes /	
khyim ha cang dbul bar yang ma skyes par khyim 'bring bor skyes shing /	
rab tu 'byung ba mang par gyur to //	
dge slong dag de ltar na las gcig tu gnag	
pa rnams kyi rnam par smin pa ni gcig tu	
gnag pa yin la /	
las gcig tu dkar ba rnams kyi rnam par smin pa yang gcig tu dkar ba yin /	
las 'dren ma rnams kyi rnam par smin pa yang 'dren ma yin no //	
dge slong dag de lta bas na las gcig tu gnag pa rnams dang 'dren ma rnams spangs te /	
las gcig tu dkar ba rnams la brtsal bar bya ste /	
dge slong dag khyed kyis de ltar bslab par bya'o //	
yang dge slong rnams the tshom skyes nas the tshom	
thams cad gcod pa sangs rgyas bcom ldan 'das la	
zhus pa / btsun pa tshe dang ldan pa sh'a	
ri'i bus las ci zhig bgyis na las de'i rnam	
zhus pa / par smin pas / bcom ldan 'das	
kyis shes rab chen po dang ldan pa rnams dang	
zhus pa / par smin pas / / spobs pa	
chen po dang ldan pa rnams kyi mchog tu bstan	
zhus pa / par smin pas / / / bcom ldan 'das kyis bka' stsal ba /	
de ni smon lam gyi dbang gis te /	
gang du smon lam btab ce na /	
dge slong dag sngon byung bskal ba bzang po 'di	
nyid la skye dgu tshe lo nyi khri thub pa	
na / ston pa de bzhin gshegs pa dgra bcom	
pa yang dag par rdzogs pa'i sangs rgyas rig pa	
dang zhabs su ldan pa /	
bde bar gshegs pa /	
@60b 'jig rten mkhyen pa /	
skyes bu 'dul ba'i kha lo sgyur ba /	
bla na med pa lha dang mi rnams kyi ston pa /	
sangs rgyas bcom ldan 'das 'od srung zhes bya ba 'jig rten du byung ste /	
de w'a ra n'a si na drang srong smra ba	
ri dvags kyi nags na nye bar rten cing bzhugs	
so // de'i bstan pa la 'di rab tu byung nas /	
dge slong gang gis de rab tu byung ba'i dge	
slong de de bzhin gshegs pa dgra bcom pa yang	
dag par rdzogs pa'i sangs rgyas 'od srung gis shes	
rab chen po dang ldan pa rnams dang /	
spobs pa chen po dang ldan pa rnams kyi mchog tu bstan to //	
de nas 'dis tshe ji srid par tshangs par spyod pa spyad na /	
yon tan gyi tshogs 'ga' yang ma thob nas /	
de'i 'og tu 'chi ba'i tshe smon lam 'di skad ces /	
bdag gis bcom ldan 'das de bzhin gshegs pa dgra	
bcom pa yang dag par rdzogs ba'i sangs rgyas yon	
gnas bla na med pa 'od srung la tshe ji	
srid par tshangs par spyod pa spyad na /	
yon tan gyi tshogs 'ga' yang ma thob ste /	
bdag gis tshe ji srid par tshangs par spyod pa	
spyad pa'i dge ba'i rtsa ba 'dis bcom ldan 'das	
de bzhin gshegs pa dgra bcom pa yang dag par	
rdzogs pa'i sangs rgyas 'od srung gis bram ze'i khye'u	
bla ma la / bram ze'i khye'u khyod ma 'ongs pa'i dus na /	
skye dgu tshe lo brgya thub pa na /	
de bzhin gshegs pa dgra bcom pa yang dag par	
rdzogs pa'i sangs rgyas rig pa dang zhabs su ldan	
pa / bde bar gshegs pa /	
'jig rten mkhyen pa /	
skyes bu @61a *//	
'dul ba'i kha lo sgyur ba bla na med pa /	
lha dang mi rnams kyi ston pa /	
sangs rgyas bcom ldan 'das sh'akya thub pa zhes bya	
bar 'gyur ro zhes lung bstan pa de'i bstan pa	
la bdag rab tu byung nas /	
nyon mongs pa thams cad spangs nas dgra bcom pa nyid mngon du byed cing /	
ji ltar mkhan po 'di bcom ldan 'das de bzhin	
gshegs pa dgra bcom pa yang dag par rdzogs pa'i	
sangs rgyas 'od srung gis shes rab chen po dang	
ldan pa rnams dang /	
spobs pa chen po dang ldan pa rnams kyi mchog tu bstan pa de bzhin du /	
bdag kyang bcom ldan 'das sh'akya thub pa sh'akya seng ge /	
sh'akya'i rgyal po gtso bo des shes rab chen po dang ldan pa rnams dang /	
spobs pa chen po dang ldan pa rnams kyi mchog tu bstan par gyur cig /	
ces smon lam gdab par brtsams pas smon lam de'i	
dbang gis da ltar de bzhin gshegs pas shes rab	
chen po dang ldan pa rnams dang /	
spobs pa chen po dang ldan pa rnams kyi mchog tu bstan to //	
yang dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa tshe dang ldan pa mo'u dgal gyi bu chen pos las ji zhig bgyis na /	
las de'i rnam par smin pas rdzu 'phrul che ba dang mthu che bar gyur /	
bcom ldan 'das kyis bka' stsal pa /	
dge slong dag mo'u dgal gyi bu nyid kyis las tshogs rnyed pa /	
rkyen yongs su @61b bsgyur ba /	
'od pa bzhin du nye bar gnas pa /	
gdon mi za bar 'byung bar 'gyur ba dag byas shing bsags pas /	
mo'u dgal gyi bu nyid kyis las byas shing bsags	
pa dag gzhan su zhig gis so sor myong bar	
'gyur / dge slong dag las byas shing bsags pa	
dag ni phyi rol gyi sa'i khams la rnam par	
smin par mi 'gyur ro //	
chu'i khams la mi 'gyur /	
me'i khams la mi 'gyur /	
rlung gi khams la mi 'gyur gyi /	
'di ltar las dge ba dang mi dge ba byas	
shing bsags pa dag ni zin pa'i phung po dang	
/ khams dang /	
skye mched dag la rnam par smin par 'gyur te /	
las rnams bskal pa brgyar yang ni //	
chud mi za ba'ang tshogs dang dus //	
rnyed na lus can rnams la ni //	
'bras bu dag tu 'gyur ba nyid //	
dge slong dag sngon byung ba grong khyer w'a ra	
n'a si nas ha cang thag mi ring ba'i bsti	
gnas shig na / drang srong byams pa'i bdag nyid can snying rje dang ldan pa /	
sems can thams cad la byams pa zhig 'dug go /	
ji tsam na mi dbul po zhig shing khur thogs te bsti gnas der song ste /	
shing khur phog ste ngal bso zhing 'dug pa drang srong des mthong nas /	
de de la snying rje skyes te /	
nyon mongs pa 'di sngon gyi las kyi nyes bas mir skyes kyang /	
tshegs chen pos 'tsho ba sbyor bar byed kyis /	
bdag gis 'di rab tu dbyung ngo snyam nas smras pa /	
bu khyod su zhig yin /	
des smras pa /	
'phags pa bdag ni mi dbul po shing gis 'tsho ba sbyor ba zhig lags so //	
drang srong gis smras @62a *//	
pa; bu 'o na khyod ci'i phyir rab tu mi 'byung /	
des smras pa /	
'phags pa bdag ni mi dbul po zhig ste /	
shing btsongs nas tshegs chen pos 'tsho ba sbyor bar	
bgyid pa lags na; su zhig gis bdag rab tu	
'byin par 'gyur / de nas drang srong de byams	
pa'i bdag nyid can yin pa'i phyir shin tu snying	
rje bskyed nas des de la smras pa /	
bu khyod rab tu 'byung bar 'dod dam /	
des smras pa /	
'phags pa bdag rab tu 'byung bar 'tshal gyis /	
thugs brtse ba'i slad du bdag rab tu dbyung du gsol /	
drang srong des de rab tu phyung nas lhung bzed dang /	
chos gos dag kyang bkrus shing kha bsgyur te byin nas smras pa /	
bzhin bzang gal te khyod kyis yon tan gyi tshogs cung zad thob na kho bo la rjod cig /	
des de la de bzhin du bgyi'o zhes khas blangs so //	
des phyogs gcig tu song nas mkhan po med pa dang /	
slob dpon med par byang chub kyi phyogs dang mthun pa'i chos sum cu rtsa bdun bskyed nas /	
rang byang chub mngon sum du byas so //	
des bsams pa /	
bdag gis drang srong de la khas blangs pas song	
la de la nye bar bstan par bya'o snyam mo	
// bdag nyid chen po de dag ni lus kyis chos ston gyi /	
tshig gis mi ston pas /	
de de la rjes su snying brtse ba'i phyir /	
des ngang pa'i rgyal po 'dab ma brkyang ba ltar	
steng gi nam mkha' la mngon par 'phags nas 'bar	
ba dang / gsal ba dang /	
char 'bebs pa dang /	
glog 'byin pa'i cho 'phrul dag bya bar brtsams @62b	
so; ;so so skye bo ni rdzu 'phrul la myur	
du sems gtod par byed pa yin pas /	
drang srong de shing ljon pa rtsab nas bcad pa	
bzhin du rang sangs rgyas de'i rkang pa gnyis la	
gtugs nas smras pa /	
'phags pa khyod kyis yon tan gyi tshogs 'di lta bur brnyes sam /	
thob bo //	
des bsams pa /	
'phags pa 'dis yon tan gyi tshogs cung zad thob	
pa gang yin pa thams cad bdag la brten nas	
thob pa yin no snyam nas /	
des rang sangs rgyas de'i rkang pa gnyis la phyag 'tshal te /	
smon lam 'di skad ces /	
'di ltar 'phags pa 'di rdzu 'phrul che ba dang /	
mthu che ba de bzhin du bdag kyang dge ba'i	
rtsa ba 'dis rdzu 'phrul che ba dang mthu che	
bar gyur cig ces btab bo //	
dge slong dag de la de'i tshe de'i dus na	
drang srong gang yin pa de ni dge slong mo'u	
dgal gyi bu 'di nyid yin te /	
des rang sangs rgyas la mchod pa byas nas smon	
lam btab pa gang yin pa de'i las kyi rnam	
par smin pas da ltar rdzu 'phrul che ba dang	
mthu che bar gyur to //	
dge slong dag de ltar na las gcig tu gnag	
pa rnams kyi rnam par smin pa ni gcig tu	
gnag pa yin la /	
las gcig tu dkar ba rnams kyi rnam par smin pa yang gcig tu dkar ba yin /	
las 'dren ma rnams kyi rnam par smin pa yang 'dren ma yin no //	
dge slong dag de lta bas na las gcig tu gnag pa rnams dang 'dren ma rnams spangs te /	
las gcig tu dkar ba rnams la brtsal bar bya ste /	
@63a *// dge slong dag khyed kyis de ltar bslab par bya'o ////	
'dul ba gzhi /	
bam po lnga pa /	
dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa tshe dang ldan pa mo'u dgal gyi bu chen pos las ci zhig bgyis na /	
las de'i rnam par smin pas /	
bcom ldan 'das kyis rdzu 'phrul chen po dang ldan pa rnams dang /	
mthu chen po dang ldan pa rnams kyi mchog tu bstan /	
de ni smon lam gyi dbang gis te gang du smon lam btab ces na /	
dge slong dag sngon byung ba bskal pa bzang po	
'di nyid la skye dgu tshe lo nyi khri thub	
pa na / ston pa de bzhin gshegs pa dgra	
bcom pa yang dag par rdzogs pa'i sangs rgyas rig	
pa dang zhabs su ldan pa /	
bde bar gshegs pa 'jig rten mkhyen pa /	
skyes bu 'dul ba'i kha lo sgyur ba /	
bla na med pa lha dang mi rnams kyi ston pa /	
sangs rgyas bcom ldan 'das 'od srung zhes bya ba 'jig rten du byung ste /	
de w'a ra n'a si na drang srong smra ba	
ri dvags kyi nags na nye bar rten cing bzhugs	
so // de'i bstan pa la 'di rab tu byung nas /	
dge slong gang gis de rab tu byung ba'i dge	
slong de de bzhin gshegs pa dgra bcom pa yang	
dag par rdzogs pa'i sangs rgyas 'od srung gis rdzu	
'phrul chen po dang ldan pa rnams dang /	
mthu chen po dang ldan pa rnams kyi mchog tu bstan to //	
des na 'dis tshe ji srid par tshangs par spyod @63b pa spyad pa na /	
yon tan gyi tshogs 'ga' yang ma thob nas /	
de'i 'og tu 'chi ba'i tshe smon lam 'di skad	
ces bdag gis bcom ldan 'das de bzhin gshegs pa	
dgra bcom pa yang dag par rdzogs pa'i sangs rgyas	
yon gnas bla na med pa 'od srung la tshe	
ji srid par tshangs par spyod pa spyad na /	
yon tan gyi tshogs 'ga' yang ma thob ste /	
bdag gis tshe ji srid par tshangs par spyod pa spyad pa'i dge ba'i rtsa ba 'dis /	
bcom ldan 'das de bzhin gshegs pa dgra bcom pa	
yang dag par rdzogs pa'i sangs rgyas 'od srung gis	
bram ze'i khye'u bla ma la bram ze'i khye'u khyod	
ma 'ongs pa'i dus na skye dgu tshe lo brgya	
thub pa na / de bzhin gshegs pa dgra bcom	
pa yang dag par rdzogs pa'i sangs rgyas rig pa	
dang zhabs su ldan pa /	
bde bar gshegs pa /	
'jig rten mkhyen pa /	
skyes bu 'dul ba'i kha lo sgyur ba /	
bla na med pa lha dang mi rnams kyi ston pa /	
sangs rgyas bcom ldan 'das sh'akya thub pa zhes bya	
bar 'gyur ro zhes lung bstan pa de'i bstan pa	
la bdag rab tu byung nas /	
nyon mongs pa thams cad spangs pas /	
dgra bcom pa nyid mngon du byed cing /	
ji ltar mkhan po 'di bcom ldan 'das de bzhin	
gshegs pa dgra bcom pa yang dag par rdzogs pa'i	
sangs rgyas 'od srung gis rdzu 'phrul chen po dang	
ldan pa rnams dang /	
mthu chen po dang ldan pa rnams kyi mchog tu bstan pa de bzhin du /	
bdag kyang bcom ldan 'das sh'akya thub pa /	
sh'akya'i seng ge /	
sh'akya'i @64a *//	
rgyal pos gtso bo des /	
rdzu 'phrul chen po dang ldan pa rnams dang mthu	
chen po dang ldan pa rnams kyi mchog tu bstan	
par gyur cig ces gdab par brtsams pas /	
smon lam de'i dbang gis da ltar de bzhin gshegs	
pas rdzu 'phrul chen po dang ldan pa rnams dang	
/ mthu chen po dang ldan pa rnams kyi mchog tu bstan to //	
yang dge slong rnams the tshom skyes nas /	
the tshom thams cad gcod pa sangs rgyas bcom ldan 'das la zhus pa /	
btsun pa tshe dang ldan pa stod rings kyis las ci zhig bgyis na /	
las de'i rnam par smin pas /	
bcom ldan 'das kyis so so yang dag par rig pa thob pa rnams kyi mchog tu bstan /	
de ni smon lam gyi dbang gis te /	
gang du smon lam btab ce na /	
dge slong dag sngon byung ba bskal pa bzang po	
'di nyid la skye dgu'i tshe lo nyi khri thub	
pa na / ston pa de bzhin gshegs pa dgra	
bcom pa yang dag par rdzogs pa'i sangs rgyas rig	
pa dang zhabs su ldan pa /	
bde bar gshegs pa /	
'jig rten mkhyen pa skyes bu 'dul ba'i kha lo	
sgyur ba; bla na med pa lha dang mi rnams	
kyi ston pa / sangs rgyas bcom ldan 'das 'od srung zhes bya ba 'jig rten du byung ste /	
de w'a ra n'a si na drang srong smra ba	
ri dvags kyi nags na nye bar rten cing bzhugs	
so; ;de'i bstan pa la 'di rab tu byung nas	
/ dge slong gang gis de rab tu phyung ba'i dge slong de /	
de bzhin gshegs pa dgra bcom pa yang dag par	
rdzogs pa'i sangs rgyas 'od srung gis so so @64b	
yang dag par rig pa thob pa rnams kyi mchog	
tu bstan to // de na 'dis tshe ji srid par tshangs par spyod pa spyad na /	
yon tan gyi tshogs 'ga' yang ma thob nas /	
de'i 'og tu 'chi ba'i tshe smon lam 'di skad ces /	
bdag gis bcom ldan 'das de bzhin gshegs pa dgra	
bcom pa yang dag par rdzogs pa'i sangs rgyas yon	
gnas bla na med pa 'od srung la che ji	
srid par tshangs par spyod pa spyad na; yon tan	
gyi tshogs 'ga' yang ma thob ste /	
bdag gi tshe ji srid par tshangs par spyod pa spyad pa'i dge ba'i rtsa ba 'dis /	
bcom ldan 'das de bzhin gshegs pa dgra bcom pa	
yang dag par rdzogs pa'i sangs rgyas 'od srung gis	
bram ze'i khye'u bla ma la bram ze'i khye'u khyod	
ma 'ongs pa'i dus na skye dgu'i tshe lo brgya	
thub pa na / de bzhin gshegs pa dgra bcom	
pa yang dag par rdzogs pa'i sangs rgyas rig pa	
dang zhabs su ldan pa /	
bde bar gshegs pa 'jig rten mkhyen pa /	
skyes bu 'dul ba'i kha lo sgyur ba /	
bla na med pa lha dang mi rnams kyi ston	
pa sangs rgyas bcom ldan 'das sh'akya thub pa zhes	
bya bar 'gyur ro zhes lung bstan pa de'i bstan	
pa la rab tu byung nas nyon mongs pa thams	
cad spangs pas / dgra bcom pa nyid mngon du byed cing /	
ji ltar mkhan po 'di bcom ldan 'das de bzhin	
gshegs pa dgra bcom pa yang dag par rdzogs pa'i	
sangs rgyas 'od srung gis so so yang dag par	
rig pa thob pa rnams kyi mchog tu bstan pa	
de bzhin du / bdag kyang bcom ldan 'das @65a *//	
sh'akya thub pa /	
sh'akya'i seng ge /	
sh'akya'i rgyal po'i gtso bo des /	
so so yang dag par rig pa thob pa rnams	
kyi mchog tu bstan par gyur cig ces gdab par	
brtsams pas / smon lam de'i dbang gis da ltar	
de bzhin gshegs pas so so yang dag par rig	
pa thob pa rnams kyi mchog tu bstan to //	
de'i tshe na legs par gsungs pa'i chos 'dul ba	
la 'di ltar rab tu byung ba dang bsnyen par	
rdzogs pa dge slong gi dngos por 'gyur te /	
bcom ldan 'das kyis dge slong tshur shog ces bya	
bas rab tu 'byin par mdzad cing bsnyen par rdzogs	
par mdzad pas 'ga' zhig gi gan du rab tu	
'byung bar 'dod pa 'ongs pa na /	
bcom ldan 'das kyis dge slong tshur shog ces bya	
bas rab tu 'byin par mdzad cing dge slong tshur	
shog ces bya bas bsnyen par rdzogs par 'gyur ro	
snyam nas / des de khrid de bcom ldan 'das ga la ba der 'gro'o //	
dge slong zhig gi gan du rab tu 'byung bar 'dod pa zhig 'ongs pa na /	
bcom ldan 'das kyis dge slong tshur shog ces bya bas rab tu 'byin par mdzad cing /	
dge slong tshur shog ces bya bas bsnyen par rdzogs	
par mdzad par 'gyur ro snyam nas des de khrid	
de bcom ldan 'das ga la ba der song ba	
dang / de bcom ldan 'das kyi spyan sngar ma	
phyin pa kho nar bar ma dor rgyun chad cing	
shi bar gyur te /	
de nyid legs par gsungs pa'i chos 'dul pa la	
rab tu 'byung ba dang bsnyen par rdzogs pa dge	
slong gi dngos @65b por 'gyur ba'i bar chad du	
gyur pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis dgongs pa /	
kye ma nga'i nyan thos rnams thag ring po dang	
ches ring po nas 'ong ba rnams ngal bar 'gyur	
ro snyam nas bka' stsal pa /	
de lta bas na /	
deng nas dge 'dun gyis rab tu dbyung ba dang /	
dge 'dun gyis bsnyen par rdzogs par bya bar gnang ngo //	
bcom ldan 'das kyis dge 'dun gyis rab tu dbyung bar bya ba dang /	
dge 'dun gyis bsnyen par rdzogs par bya'o zhes bka' stsal nas /	
de dag gis ji ltar rab tu dbyung bar bya ba dang /	
ji ltar bsnyen par rdzogs par bya ba mi shes pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
'ga' zhig gi gan du rab tu 'byung bar 'dod pa 'ongs na /	
des de gzung bar bya zhing bzung nas dge 'dun	
thams cad 'dus pa na cha lugs 'di bzhin byas	
shing / rgan rims la phyag 'tshal du bcug ste /	
thal mo sbyar nas tsog tsog por 'dug tu bcug ste /	
lan gsum gsol ba 'debs su bcug nas dge slong	
gcig gis gsol ba dang bzhi'i las kyis cig car	
rab tu 'byung ba dang bsnyen par rdzogs pa nye	
bar bsgrub par bya'o //	
des 'di skad ces brjod par bya ste /	
dge 'dun btsun pa rnams gsan du gsol /	
bdag ming 'di zhes bgyi ba dge 'dun las rab tu 'byung ba dang /	
bsnyen par rdzogs pa dge slong gi dngos po @66a *//	
gsol na /	
thugs brtse ba can dge 'dun btsun pa rnams kyis	
thugs brtse ba'i slad du bdag rab tu dbyung du	
gsol / bsnyen par rdzogs par mdzad du gsol /	
de bzhin du lan gnyis lan gsum du bzlas /	
de'i 'og tu dge slong gcig gis gsol ba byas te las bya'o //	
'di ltar bya ste /	
'dug la 'di skad ces brjod par bya'o //	
dge 'dun btsun pa rnams gsan du gsol /	
ming 'di zhes bgyi ba 'di dge 'dun la rab tu 'byung ba dang /	
bsnyen par rdzogs pa dge slong gi dngos po gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge 'dun gyis ming 'di zhes bgyi ba rab tu 'byin to //	
bsnyen par rdzogs par mdzad do //	
'di ni gsol ba'o //	
las ni 'di ltar bya ste /	
dge 'dun btsun pa rnams gsan du gsol /	
ming 'di zhes bgyi ba 'di dge 'dun las rab tu 'byung ba dang /	
bsnyen par rdzogs pa dge slong gi dngos po gsol te /	
de'i slad du dge 'dun gyis ming 'di zhes bgyi ba rab tu dbyung ba dang /	
bsnyen par rdzogs par mdzad na /	
tshe dang ldan pa gang dag ming 'di zhes bgyi ba rab tu dbyung ba dang /	
bsnyen par rdzogs par mdzad par bzod pa de dag ni cang ma gsungs shig /	
gang dag mi bzod pa de dag ni gsungs shig /	
'di ni las brjod pa dang po ste /	
de bzhin du lan gnyis lan gsum du bzlas /	
dge 'dun gyis bzod cing @66b gnang nas /	
dge 'dun gyis ming 'di zhes bgyi ba rab tu phyung /	
bsnyen par rdzogs par mdzad lags te /	
'di ltar cang mi gsung bas de de bzhin du 'dzin to //	
de ni sngon gyi cho ga'o //	
de ltar rab tu byung zhing bsnyen par rdzogs pa dag mkhan po med pa dang /	
slob dpon med pas legs par ma sbyangs pa dang /	
legs par ma bgos pa dang /	
sgra mthon po dang /	
sgra chen po dang /	
rgod bag gi spyod lam gyis bram ze dang /	
khyim bdag gi khyim dag tu 'dong zhing /	
de dag der zas slong bar byed /	
zas slong du 'jug par byed /	
sran tshod slong bar byed /	
sran tshod slong du 'jug par byed cing /	
bstan pa dang 'gal ba gzhan dag kyang byed nas /	
gzhan mu stegs can dag shes ldan dag sh'akya'i bu'i dge sbyong 'di dag ni /	
mkhan po med pa dang /	
slob dpon med pas /	
legs par ma sbyangs pa dang /	
legs par ma bgos pa dang /	
sgra mthon po dang /	
sgra chen po dang /	
rgod bag gi spyod lam gyis bram ze dang khyim	
bdag gi khyim dag tu 'dong zhing de dag der	
zas slong bar byed /	
zas slong du 'jug par byed /	
sran tshod slong bar byed /	
sran tshod slong du 'jug par byed de /	
dge sbyong mgo reg 'di dag la su zhig bsod	
snyoms sbyin pa dang bya bar sems shes smod par	
byed / phyar ka gtong bar byed /	
kha zer bar byed do //	
dge slong nad pa zhig kyang nad g-yog dang bral bas shi bar gyur pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis dgongs ba /	
ngas nyan thos rnams gcig gis gcig bsdu @67a *//	
ba'i phyir dang /	
nad pa rnams la rim go bya ba'i phyir mkhan po dang /	
slob dpon dag gnang bar bya'o snyam nas /	
bka' stsal pa /	
de lta bas na mkhan po dang /	
slob dpon dag gis rab tu dbyung bar bya ba dang /	
bsnyen par rdzogs par bya bar gnang ngo //	
bcom ldan 'das kyis mkhan po dang /	
slob dpon dag gis rab tu dbyung bar bya bsnyen par rdzogs par bya'o zhes bka' stsal nas /	
de dag gis mkhan po dang slob dpon du yod mi shes nas /	
bcom ldan 'das kyis bka' stsal pa /	
slob dpon ni lnga /	
mkhan po ni gnyis so //	
slob dpon lnga gang zhe na /	
dge tshul gyi slob dpon dang /	
gsang ste ston pa dang /	
las byed pa dang /	
gnas sbyin pa'i slob dpon dang /	
klog pa'i slob dpon no //	
dge tshul gyi slob dpon gang zhe na /	
gang gis skyabs su 'gro ba dang /	
bslab pa'i gzhi dag byin pa yin no //	
gsang ste ston pa gang zhe na /	
gang gis gsang ste bstan pa yin no //	
las byed pa gang zhe na /	
gang gis gsol ba dang gzhi'i las kyis las byas pa yin no //	
gnas sbyin pa'i slob dpon gang zhe na /	
gang gi drung du zhag gcig tsam yang gnas pas 'dug pa yin no //	
klog pa'i slob dpon gang zhe na /	
gang las tshig bzhi pa'i tshigs su bcad pa tsam	
yang lan gsum du bzlas te bzung ba yin no	
// mkhan po gnyis gang zhe na /	
rab tu 'byin par byed pa gang yin pa dang /	
bsnyen par rdzogs par byed pa gang yin @67b pa'o //	
bcom ldan 'das kyis mkhan po dang slob dpon dag	
gis rab tu dbyung bar bya zhing bsnyen par rdzogs	
par bya'o zhes bka' stsal nas /	
dge slong rnams kyis ji ltar rab tu dbyung bar bya ba dang /	
ji ltar bsnyen par rdzogs pa bya ba mi shes nas /	
bcom ldan 'das kyis bka' stsal pa /	
'ga' zhig gis gan du rab tu 'byung bar 'dod pa 'ongs na /	
des de la bar chad kyi chos rnams dris nas gzung bar bya'o //	
bzung nas gsum la skyabs su 'gro ba dang /	
dge bsnyen nyid du khas blangs pas dge bsnyen gyi sdom pa sbyin par bya'o //	
'di ltar sbyin par bya ste /	
dang por ston pa la phyag 'tshal du gzhug go /	
de'i 'og tu slob dpon la phyag 'tshal du bcug nas /	
mdun du tsog tsog por 'dug tu bcug ste /	
thal mo sbyor du bcug nas des 'di skad ces brjod par bya ste; btsun pa dgongs su gsol /	
bdag ming 'di zhes bgyi ba dus 'di nas bzung ste ji srid 'tsho'i bar du /	
rkang gnyis rnams kyi mchog sangs rgyas la skyabs su mchi'o //	
'dod chags dang bral ba rnams kyi mchog chos la skyabs su mchi'o //	
tshogs rnams kyi mchog dge 'dun la skyabs su mchi'o //	
bdag ji srid 'tsho'i bar du dge bsnyen du btsun pas gzung du gsol /	
de bzhin du lan gnyis lan gsum du bzlas /	
tshig gsum pa la slob dpon gyis zhes brjod par bya'o //	
slob dpon gyis thabs yin no zhes brjod par bya'o //	
dge bsnyen gyis legs so zhes @68a *//	
brjod par bya'o //	
de ni dge bsnyen gyi sdom pa sbyin pa'o //	
de'i 'og tu bslab pa brjod pa khas blangs pa'i tshul gyis bya'o //	
'di ltar bya ste /	
slob dpon dgongs su gsol /	
ji ltar 'phags pa dgra bcom pa de dag gis	
ji srid 'tsho'i bar du srog gcod pa spangs te	
/ srog gcod pa las slar log pa de bzhin du /	
bdag ming 'di zhes bgyi bas kyang dus 'di nas bzung ste /	
ji srid 'tsho'i bar du srog gcod pa spangs te /	
srog gcod pa las slar ldog par bgyi'o //	
yan lag dang po 'dis bdag 'phags pa dgra bcom	
pa de dag gi bslab pa la rjes su slob	
bo // rjes su sgrub bo //	
rjes su bgyid do //	
gzhan yang ji ltar 'phags pa dgra bcom pa de	
dag gis ji srid 'tsho'i bar du ma byin par	
len pa dang / 'dod pas log par g-yem pa dang /	
brdzun du smra ba dang; 'bru'i chang dang /	
bcos pa'i chang myos par 'gyur ba bag med pa'i gnas spangs te /	
'bru'i chang dang /	
bcos pa'i chang myos par 'gyur ba bag med pa'i gnas las slar log pa de bzhin du /	
bdag ming 'di zhes bgyi bas kyang dus 'di nas bzung ste /	
ji srid 'tsho'i bar du ma byin par len pa dang /	
'dod pas log par g-yem pa dang /	
brdzun du smra ba dang /	
'bru'i chang dang /	
bcos pa'i chang myos par 'gyur ba bag med pa'i gnas spangs te /	
'bru'i chang dang /	
bcos pa'i chang myos par 'gyur ba bag med pa'i gnas las slar ldog par bgyi'o //	
@68b yan lag lnga pa 'dis bdag 'phags pa dgra	
bcom pa de dag gi bslab pa la rjes su	
slob bo // rjes su sgrub bo //	
rjes su bgyid do //	
slob dpon gyis thabs yin no zhes par bya'o //	
dge bsnyen gyis legs so zhes brjod par bya'o //	
dge bsnyen nyid du nye bar sgrub pa'i cho ga rdzogs so ////	
de'i 'og tu gang gis de zhu bar byed pa'i dge slong la gtad par bya'o //	
zhu ba'i dge slong gis mkhan po la khyod kyis	
bar chad kyi chos rnams dris sam zhes dri bar	
bya'o // ma dris par zhu bar byed na 'gal tshabs can du 'gyur ro //	
de'i 'og tu zhu ba'i dge slong gis zhu bar bya'o //	
'di ltar zhu bar bya ste /	
gnas mal bsham pa byas nas /	
gandi brdungs te dris pa'i tshig gis dge slong rnams la yang dag par bsgo nas /	
dge 'dun thams cad 'dug cing /	
mthun par gyur pa la'ang rung /	
gnas khang so so na 'khod pa la'ang rung ste /	
rgan rims la phyag 'tshal du bcug nas /	
tsog tsog por 'dug tu bcug ste /	
thal mo sbyor du bcug nas zhu bar byed pas 'di skad ces brjod par bya ste /	
dge 'dun btsun pa rnams gsan du gsol /	
ming 'di zhes bgyi ba 'di mkhan po ming 'di	
zhes bgyi ba las rab tu 'byung bar 'tshal te	
/ khyim pa gos dkar po can skra dang kha	
spu ma bregs pa las legs par gsungs pa'i chos	
'dul ba la rab tu 'byung bar 'tshal te /	
ming 'di zhes bgyi ba 'di rab tu 'byung bar @69a *//	
'tshal zhing skra dang kha spu bregs nas gos dur	
smrig bgos te yang dag pa kho nar dad pas	
khyim nas khyim med par mkhan po ming 'di zhes	
bgyi ba las rab tu 'byung ste /	
de yang bar chad kyi chos rnams yongs su dag go zhes kho na nyid mchi na /	
ci de rab tu dbyung ngam /	
de dag thams cad kyis gal te yongs su dag na'o zhes brjod par bya'o //	
gal te de skad brjod na de lta na legs /	
gal te mi brjod na 'gal tshabs can du 'gyur ro //	
de ni rab tu 'byung bar 'dod pa zhu ba'o //	
de'i 'og tu mkhan por gsol bar bya'o //	
'di ltar gsol bar bya ste /	
mkhan po la phyag 'tshal du bcug nas /	
mdun du tsog tsog por 'dug tu bcug ste /	
thal mo sbyor du bcug nas de 'di skad ces brjod par bya ste /	
slob dpon dgongs su gsol /	
bdag ming 'di zhes bgyi ba slob dpon la mkhan por gsol gyis /	
slob dpon bdag gi mkhan po mdzad du gsol /	
slob dpon mkhan pos rab tu dbyung par bgyi'o //	
de bzhin du lan gnyis lan gsum du bzlas /	
tshig gsum pa la mkhan po zhes brjod par bya'o //	
mkhan pos thabs yin no zhes brjod par bya'o //	
rab tu 'byung bar 'dod pas legs so zhes brjod par bya'o //	
de ni mkhan por gsol ba'o //	
de'i 'og tu gang gis de'i skra dang kha spu	
dag 'dreg par byed pa'i dge slong la bcol bar	
bya'o // des thams cad 'dreg @69b par byed nas /	
bcom ldan 'das kyis bka' stsal pa /	
thams cad breg pa mi bya bar 'di ltar gtsug phud gzhag par bya zhing /	
de'i 'og tu ci gtsug phud breg gam zhes dri bar bya'o //	
gal te mi breg go zhes zer na 'o na sog zhig ces brjod par bya'o //	
gal te bregs shig ces zer na breg par bya'o //	
de'i 'og tu khrus byed du gzhug ste /	
gal te re zhig grang ba'i dus yin na ni chu dron mos khrus byed du gzhug go /	
gal te tsha ba'i dus yin na ni chu grang mos khrus byed du gzhug go /	
de'i 'og tu mkhan pos lhung bzed dang /	
gos ngur smrig dag sbyin par bya zhing des kyang rkang pa gnyis la gtugs nas blang bar bya'o //	
de'i 'og tu mkhan pos bskon par bya zhing /	
mtshan med pa'am /	
mtshan gnyis pa'am /	
gle 'dams pa ma yin nam zhes brtag par bya'o //	
bcom ldan 'das kyis brtag par bya'o zhes bka' stsal nas /	
dge slong dag de sgren mor phyung ste rtog par byed pa na de ngo tsha nas /	
bcom ldan 'das kyis bka' stsal pa /	
sgren mor phyung ste brtag par mi bya bar sham	
thabs bskon pa nyid kyi tshe ma tshor bar brtag	
par bya'o // de ni dus dang por bya ba'o //	
de'i 'og tu skyabs su 'gro ba rtsom pas rab tu dbyung ba nye bar bsgrub par bya'o //	
'di ltar nye bar bsgrub par bya ste /	
dang po ston pa la phyag 'tshal du gzhug go /	
de'i 'og tu mkhan po la phyag 'tshal du bcug nas /	
mdun du tsog tsog por 'dug @70a *//	
tu bcug ste /	
thal mo sbyor du bcug nas /	
des 'di skad ces brjod par bya ste /	
mkhan po dgongs su gsol /	
bdag ming 'di zhes bgyi ba dus 'di nas bzung	
ste; ji srid 'tsho'i bar du rkang gnyis rnams kyi	
mchog sangs rgyas la skyabs su mchi'o //	
'dod chags dang bral ba rnams kyi mchog chos la skyabs su mchi'o //	
tshogs rnams kyi mchog dge 'dun la skyabs su mchi'o //	
bcom ldan 'das de bzhin gshegs pa dgra bcom pa	
yang dag par rdzogs pa'i sangs rgyas sh'akya thub pa	
/ sh'akya'i seng ge /	
sh'akya'i rgyal po gtso bo de rab tu byung ba'i rjes su bdag rab tu 'byung ste /	
khyim pa'i rtags spong ngo //	
rab tu byung ba'i rtags yang dag par len to //	
de bzhin du lan gnyis lan gsum du bzlas /	
mkhan po thabs yin no zhes brjod par bya'o //	
rab tu byung bas legs so //	
zhes brjod par bya'o //	
de ni rab tu 'byung ba nye bar bsgrub pa'o //	
de'i 'og tu dge tshul nyid du nye bar sgrub par byed pa'i dge slong la gtad par bya'o //	
des kyang mkhan po la ci yongs su dag gam	
zhes dris nas yongs su dag na skyabs su 'gro	
ba dang / dge tshul nyid du khas blangs pa dge tshul nyid du nye bar bsgrub par bya'o //	
'di ltar nye bar bsgrub par bya ste /	
dang por ston pa la phyag 'tshal du gzhug go /	
de'i 'og tu slob dpon la phyag 'tshal du bcug @70b nas /	
mdun du tsog tsog por 'dug tu bcug ste /	
thal mo sbyor du bcug nas /	
des 'di skad ces brjod par bya ste /	
btsun pa dgongs su gsol /	
bdag ming 'di zhes bgyi ba dus 'di nas bzung ste /	
ji srid 'tsho'i bar du rkang gnyis rnams kyi mchog sangs rgyas la skyabs su mchi'o //	
'dod chags dang bral ba rnams kyi mchog chos la skyabs su mchi'o //	
tshogs rnams kyi mchog dge 'dun la skyabs su mchi'o //	
bdag ji srid 'tsho'i bar du dge tshul du btsun pas gzung du gsol /	
de bzhin du lan gnyis lan gsum du bzlas /	
tshig gsum pa la slob dpon gyis zhes brjod par bya'o //	
slob dpon gyis thabs yin no zhes brjod par bya'o //	
dge tshul gyis legs so zhes brjod par bya'o //	
de ni dge tshul gyi sdom pa sbyin pa'o //	
de'i 'og tu slob dpon ma yin pa dge slong	
gzhan gang yang rung ba gcig gis grib tshod gzhal	
bar bya zhing skyes bu dang /	
rtsa ba dang /	
nyin mtshan gyi cha dang dus tshod kyang brjod par bya'o //	
de'i 'og tu bslab pa brjod pa khas blangs pa'i tshul gyis bya'o //	
'di ltar bya ste /	
slob dpon dgongs su gsol /	
ji ltar 'phags pa dgra bcom pa de dag gis	
ji srid 'tsho'i bar du srog gcod pa spangs te	
/ srog gcod pa las slar log pa de bzhin	
du bdag ming 'di zhes bgyi bas kyang dus 'di	
nas bzung ste ji srid 'tsho'i bar du srog gcod	
/ pa spangs te / srog gcod pa las slar ldog par bgyi'o /	
@71a *// yan lag dang po 'dis bdag 'phags pa dgra bcom	
pa de dag gi bslab pa la rjes su slob	
bo // rjes su sgrub bo //	
rjes su bgyid do //	
gzhan yang ji ltar 'phags pa dgra bcom pa de	
dag gis ji srid 'tsho'i bar du ma byin par	
len pa dang / mi tshangs par spyod pa dang /	
brdzun du smra ba dang /	
'bru'i chang dang /	
bcos pa'i chang myos par 'gyur ba bag med pa'i gnas dang /	
glu gar dang /	
rol mo'i sgra dang /	
phreng ba dang /	
spos nyug pa dang /	
rgyan dang kha dog 'chang ba dang /	
khri stan mthon po dang /	
khri stan chen po dang /	
dus ma yin pa'i kha zas dang /	
gser dngul len pa spangs te /	
gser dngul len pa las slar log pa de bzhin du /	
bdag ming 'di zhes bgyi bas kyang dus 'di nas bzung ste /	
ji srid 'tsho'i bar du ma byin par len pa dang /	
mi tshangs par spyod pa dang /	
brdzun du smra ba dang /	
'bru'i chang dang /	
bcos pa'i chang myos par 'gyur ba bag med pa'i gnas dang /	
glu gar dang /	
rol mo'i sgra dang /	
phreng ba dang /	
spos nyug pa dang /	
rgyan dang kha dog 'chang ba dang /	
khri stan mthon po dang /	
khri stan chen po dang /	
dus ma yin pa'i kha zas dang /	
gser dngul len pa spangs te; gser dngul len pa las slar ldog par bgyi'o //	
yan lag bcu pa 'dis bdag 'phags pa dgra bcom	
pa de dag gi bslab pa la rjes su slob	
bo // rjes su sgrub bo //	
rjes @71b su bgyid do //	
slob dpon gyis thabs yin no zhes brjod par bya'o //	
dge tshul gyis legs so zhes brjod par bya'o //	
dge tshul nyid du nye bar sgrub pa'i cho ga rdzogs so ////	
de'i 'og tu gal te de lo nyi shu tshang na mkhan pos de'i lhung bzed dang /	
chos gos dag btsal bar bya zhing /	
las byed pa'i dge slong la gsol ba gdab par bya /	
gsang ste ston ba'i dge slong la yang gsol ba gdab par bya /	
gang dag de'i las kyi gnas su 'jug par 'gyur	
ba'i dge slong dag la yang gsol ba gdab par	
bya'o // dge slong gang dag de'i las kyi gnas	
su 'jug par 'gyur ba de dag gis kyang der	
'du bar 'gyur ba'i tshe /	
zla ba phyed 'das pa'i nyes pa bsdam par bya ba dang /	
bshags par bya ba dang /	
byin gyis brlab par bya ba dag la so sor	
brtag par bya zhing nyes pa shes pa bsdam pa'am	
/ bshags pa'am /	
byin gyis brlabs pas phyir bcos te 'dug par bya'o //	
de'i 'og tu dge 'dun thams cad 'dug cing mthun par gyur pa'am /	
dkyil 'khor pa la yang rung ste /	
yul dbus su dge slong bcu la sogs pa'i tshogs sam /	
mtha' 'khob dag tu gzhan med na /	
'dul ba 'dzin pa dang lnga la sogs pa'i tshogs la yang rung ste /	
dang por ston pa la phyag 'tshal du gzhug go /	
de'i 'og tu dge slong re re la phyag gsum gsum 'tshal du gzhug go /	
phyag ni gnyis te /	
yan lag lngas phyag 'tshal pa dang /	
sgyid pa nas 'khyud pa ste 'dir gang yang rung @72a *//	
ngo; ;'di ni dus dang por bya'o //	
de'i 'og tu mkhan por gsol bar bya'o //	
'di ltar gsol bar bya ste /	
mkhan po la phyag 'tshal du bcug nas /	
mdun du pha gu'i steng du rtsva bting ba la	
rting pa gnyis kyis mnan nas tsog tsog por 'dug	
tu bcug ste / thal mo sbyor du bcug nas	
gal te mkhan po yin na mkhan po zhes brjod	
tu bcug ste / par bya / slob dpon yin na slob dpon zhes brjed par bya /	
btsun pa yin na btsun pa zhes ci rigs par brjod par bya'o //	
zhes bstan nas des 'di skad ces brjod par bya ste /	
btsun pa dgongs su gsol /	
bdag ming 'di zhes bgyi ba btsun pa la mkhan por gsol gyis /	
btsun pa bdag gi mkhan po mdzad du gsol /	
btsun pa mkhan pos bsnyen par rdzogs par bgyi'o //	
de bzhin du lan gnyis lan gsum du bzlas /	
tshig gsum pa la mkhan po zhes brjod par bya'o //	
mkhan pos thabs yin no zhes brjod par bya'o //	
slob mas legs so zhes brjod par bya'o //	
de ni mkhan por gsol ba'o //	
de'i 'og tu mkhan po rang gis de la chos gos gsum byin gyis brlab par bya'o //	
gal te re zhig chos gos dras shing drubs pa dag yod na de lta na legs te /	
'di ltar byin gyis brlab par bya ste /	
chos gos gsum po so sor bltab ste /	
slob ma'i phrag pa g-yon pa la bkal nas @72b gnyis ka 'greng ste /	
lag pas chos gos snam sbyar bzung nas 'di skad ces brjod par bya ste /	
mkhan po dgongs su gsol /	
bdag ming 'di zhes bgyi ba'i chos gos bgyis lags	
pa rung ba spyad par 'os pa 'di chos gos	
snam sbyar du byin gyis brlab bo //	
de bzhin du lan gnyis lan gsum du bzlas /	
mkhan pos thabs yin no zhes brjod par bya'o //	
slob mas legs so zhes brjod par bya'o //	
de'i 'og tu chos gos bla gos bzung nas /	
des 'di skad ces brjod par bya ste /	
mkhan po dgongs su gsol /	
bdag ming 'di zhes bgyi ba'i chos gos bgyis lags	
pa rung ba spyad par 'os pa 'di chos gos	
bla gos su byin gyis brlab bo //	
de bzhin du lan gnyis lan gsum du bzlas /	
mkhan pos thabs yin no zhes brjod par bya'o //	
slob mas legs so zhes brjod par bya'o //	
de'i 'og tu chos gos mthang gos bzung nas /	
des 'di skad ces brjod par bya ste /	
mkhan po dgongs su gsol /	
bdag ming 'di zhes bgyi ba'i chos gos bgyis lags	
pa rung ba spyad par 'os pa 'di chos gos	
mthang gos su byin gyis brlab bo //	
de bzhin du lan gnyis lan gsum du bzlas /	
mkhan pos thabs yin no zhes brjod par bya'o //	
slob mas legs so zhes brjod par bya'o //	
de'i 'og tu chos gos dag bsken par bya zhing /	
des kyang snam sbyar dang bcas pa nyid yin na	
bsnyen par rdzogs pa'i phyir 'dus pa'i dge 'dun la	
phyag @73a *// bya'o //	
de ni chos gos dras drubs pa gsum byin gyis brlab pa'o //	
gal te re zhig chos gos dras shing drubs pa dag med na /	
rgyal byin gyis brlab par bya'o //	
'di ltar byin gyis brlab par bya ste /	
chos gos gsum gyi rgyu so sor bltab ste /	
slob ma'i phrag pa g-yon par bkal nas gnyis ka 'greng ste /	
lag pas chos gos snam sbyar gyi rgyu bzung nas des 'di skad ces brjod par bya ste /	
mkhan po dgongs su gsol /	
bdag ming 'di zhes bgyi ba'i chos gos 'di snam sbyar du byin gyis brlab bo //	
'tshal na snam phran dgu pa la sogs par bgyi ste /	
glegs bu phyed dang gsum pa la sogs par bgyi'o //	
bar chad ma byung na bkru'o //	
brkyang ngo //	
dra'o //	
bsdeb bo //	
gzung gdab bo //	
drub bo //	
kha bsgyur ro //	
yang na 'di la lhan thabs su glan no //	
rkyen ji lta ba bzhin du bgyis te /	
chos gos 'di ni rung ba spyad par 'os pa'o //	
de bzhin du lan gnyis lan gsum du bzlas /	
mkhan pos thabs yin no zhes brjod par bya'o //	
slob mas legs so zhes brjod par bya'o //	
de'i 'og tu chos gos bla gos rgyu bzung nas /	
des 'di skad ces brjod par bya ste /	
mkhan po dgongs su gsol /	
bdag ming 'di zhes bgyi ba'i chos gos 'di bla gos su byin gyis brlab bo //	
'tshal na snam phran bdun par bgyi ste /	
glegs bu phyed dang gsum bar bgyi'o //	
bar chad ma byung na bgru'o //	
@73b brkyang ngo //	
dra'o //	
bsdeb bo //	
gzungs gdab bo //	
drub bo //	
kha bsgyur ro //	
yang na 'di la lhan thabs su glan no //	
rkyen ji lta ba bzhin du bgyi ste /	
chos gos 'di rung ba spyad par 'os pa'o //	
de bzhin du lan gnyis lan gsum du bzlas /	
mkhan pos thabs yin no zhes brjod par bya'o //	
slob mas legs so zhes brjod par bya'o //	
de'i 'og tu chos gos mthang gos rgyu bzung nas /	
des 'di skad ces brjod par bya ste /	
mkhan po dgongs su gsol /	
bdag ming 'di zhes bgyi ba'i chos gos 'di mthang gos su byin gyis brlab bo //	
'tshal na snam phran lnga par bgyi ste /	
glegs bu phyed dang gnyis par bgyi'o //	
bar chad ma byung na bkru'o //	
brkyang ngo //	
dra'o //	
bsdeb bo //	
gzungs gdab bo //	
drub bo //	
kha bsgyur ro //	
yang na 'di la lhan thabs su glan no //	
rkyen ji lta ba bzhin du bgyi ste /	
chos gos 'di rung ba spyad par 'os pa'o //	
de bzhin du lan gnyis lan gsum du bzlas /	
mkhan pos thabs yin no zhes brjod par bya'o //	
slob mas legs so zhes brjod par bya'o //	
de ni chos gos ma dras shing ma drubs pa gsum byin gyis brlab pa'o //	
de'i 'og tu de'i lhung bzed bstan par bya'o //	
'di ltar bstan par bya ste /	
dge slong gcig gis lhung bzed lag pa g-yon par bzhag ste /	
lag pa g-yas pas bkab nas /	
rgan pa'i mtha' logs nas dge slong re re'i mdun du 'greng ste /	
'dud pa dang bcas pas 'di skad ces brjod par bya ste /	
@74a *// btsun pa'am /	
tshe dang ldan pa dgongs su gsol /	
tshe dang ldan pa ming 'di zhes bgyi ba'i lhung bzed 'di mi chung ngam /	
mi che'am /	
mi skya'am /	
dge slong thams cad kyis kyang lhung bzed de lta	
bu nyid ma yin na re re nas lhung bzed	
bzang ngo zhes brjod par bya'o //	
gal te de skad brjod na de lta na legs /	
gal te mi brjod na 'gal tshabs can du 'gyur ro //	
de ni lhung bzed bstan pa'o //	
de'i 'og tu mkhan po rang gis de la lhung bzed byin gyis brlab par bya'o //	
'di ltar byin gyis brlab par bya ste /	
gnyi ga 'greng ste lag pa g-yon par lhung bzed bzhag la lag pa g-yas pas bkab nas /	
des 'di skad ces brjod par bya ste /	
mkhan po dgongs su gsol /	
bdag ming 'di zhes bya ba'i lhung bzed zas la	
spyad par 'os pa drang srong gi snod 'di bslang	
ba'i snod du byin gyis brlab bo //	
de bzhin du lan gnyis lan gsum du bzlas /	
mkhan pos thabs yin no zhes brjod par bya'o //	
slob mas legs so zhes brjod par bya'o //	
de ni lhung bzed byin gyis brlab pa'o //	
de'i 'og tu bsnyen par rdzogs par bya ba de	
thos pa'i nye 'khor nas bkar te mthong ba'i nye	
'khor du thal mo sbyor du bcug nas /	
tshogs la mngon du phyogs par gzhag par bya'o //	
de'i 'og tu dge slong las byed pas gsang ste ston pa'i dge slong la /	
mkhan po ming 'di zhes bgyi bas ming 'di zhes	
bgyi @74b ba'i gsang ste ston par gsol ba btab	
pa gang yin zhes dri bar bya'o //	
gsang ste ston pa gang yin pa des bdag ming 'di zhes bya ba'o zhes brjod par bya'o //	
de'i 'og tu dge slong las byed pas gsang ste	
ston pa'i dge slong la ming 'di zhes bya ba	
khyod mkhan po ming 'di zhes bya bas ming 'di	
zhes bya ba la gsang ste ston par spro'am zhes	
brjod par bya'o // des kyang spro'o zhes brjod par bya'o //	
de ni gsang ste ston par spro bar bya ba'o //	
de'i 'og tu dge slong las byed pas gsang ste ston pas bar chad dri ba'i phyir /	
gsol ba 'ba' zhig gi las bya'o //	
'di ltar bya ste 'dug la 'di skad ces brjod par bya'o //	
dge 'dun btsun pa rnams gsan du gsol /	
dge slong ming 'di zhes bgyi ba 'di mkhan po	
ming 'di zhes bgyi bas ming 'di zhes bgyi ba	
la gsang ste ston par spro na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
dge slong ming 'di zhes bgyi ba 'di mkhan po	
ming 'di zhes bgyi bas ming 'di zhes bgyi ba	
la gsang ste ston to //	
'di ni gsol ba'o //	
de ni gsang ste ston pa'i gsol ba'i las so //	
de'i 'og tu gsang ste ston pa'i dge slong gis dkyil 'khor pa'i phyi rol du song ste /	
bsnyen par rdzogs par bya ba de bdag la phyag 'tshal du bcug nas /	
mdun du tsog tsog por 'dug tu bcug ste thal mo sbyor du bcug nas /	
'di skad ces brjod par bya ste /	
tshe dang ldan pa khyod nyon cig /	
'di ni khyod kyi bden pa'i dus 'di ni @75a *//	
'byung ba'i dus te /	
kho bos khyod la cung zad cig dri'i /	
khyod ma 'dzem par byos la yin pa la yin zhes smros shig /	
ma yin pa la ma yin zhes lan thob cig /	
khyed skyes pa yin nam /	
des skyes pa legs zhes brjod par bya'o //	
skyes pa'i dbang po dang ldan nam /	
des ldan zhes brjod par bya'o //	
lo nyi shu lon nam /	
des lon zhes brjod par bya'o //	
khyod kyi chos gos gsum dang lhung bzed tshang ngam /	
des tshang zhes brjod par bya'o //	
khyod kyi pha ma gson nam /	
gal te gson zhes zer na /	
khyod pha mas gnang ngam zhes dri bar bya'o //	
des gnang ngo zhes brjod par bya'o //	
gal te shi zhes zer na /	
khyod bran ma yin nam /	
brkus pa ma yin nam /	
rnyed btson ma yin nam /	
rtsod pa can ma yin nam /	
btsongs pa ma yin nam /	
rgyal pos bkrabs pa ma yin nam /	
rgyal po la bsdigs pa ma yin nam /	
rgyal po la gnod pa'i las byed pa ma yin nam /	
khyod rgyal po la gnod pa'i las byas sam /	
byed du bcug pa ma yin nam /	
chom rkun par grags pa ma yin nam /	
za ma ma yin nam /	
ma ning ma yin nam /	
dge slong ma sun phyung ba ma yin nam /	
rku thabs su gnas pa ma yin nam tha dad du gnas pa ma yin nam /	
gnas par mi bya ba ma yin nam /	
mu stegs can ma yin nam /	
mu stegs can zhugs pa ma yin nam /	
pha bsad pa ma yin nam /	
ma bsad pa ma @75b yin nam /	
dgra bcom pa bsad pa ma yin nam /	
dge 'dun gyi dbyen byas pa ma yin nam /	
de bzhin gshegs pa la ngan sems kyis khrag phyung ba ma yin nam /	
sprul pa ma yin nam /	
dud 'gro ma yin nam zhes dri bar bya'o //	
des ma lags shes brjod par bya'o //	
khyod la la la'i bu lon mang yang rung nyung yang rung /	
cung zad chags pa med dam /	
gal te bu lon chag so zhes zer na /	
khyod bsnyen par rdzogs nas 'jal nus sam zhes dri bar bya'o //	
gal te mi nus shes zer na 'o na song zhig ces brjod par bya'o //	
gal te bsnyen par rdzogs nas 'jal nus zhes zer na /	
khyod sngon rab tu byung ba ma yin nam zhes dri bar bya'o //	
gal te byung ngo zhes zer na khyod pham par	
'gyur ba bzhi las ltung ba gang yang rung ba	
zhig byung ba ma yin nam /	
khyod 'bab pa na bslab pa legs par phul lam zhes dri bar bya'o //	
gal te ltung ba byung ngo zhes zer na /	
'o na song zhig ces brjod par bya'o //	
gal te ma byung ngo zhes zer na /	
ji ltar khyod da ltar rab tu byung ba yin nam zhes dri bar bya'o //	
gal te bdag rab tu byung ba yin zhes zer na /	
khyod kyis tshangs par spyod pa legs par spyad dam zhes dri bar bya'o //	
des legs par spyad ces brjod par bya'o //	
khyod kyis ming ci /	
khyod kyi mkhan po'i ming ci /	
des bdag gi ming 'di zhes bgyi /	
don gyi slad du mtshan nas smos te /	
bdag gi mkhan po'i ming 'di zhes bgyi zhes brjod par bya'o //	
tshe dang ldan pa khyod nyon cig @76a *//	
mi rnams kyi lus la lus kyi nad rnam pa	
'di lta bu 'di dag 'byung ba 'di lta ste	
/ mdze dang /	
'bras dang /	
phol mig dang /	
'brum phran dang /	
sha bkra dang /	
khyi rdo dang /	
g-ya' ba dang /	
glog pa dang /	
rkang shu dang /	
skem nad dang /	
skem pa dang /	
brjed byed dang /	
bkres ngab dang /	
skya rbab dang /	
rkang bam dang /	
mtshan bar rdol dang /	
rims dang /	
rims drag po dang /	
nyin gcig pa dang /	
nyin gnyis pa dang /	
nyin gsum pa dang /	
nyin bzhi pa dang /	
'dus pa dang /	
rims nyin re ba dang /	
rtag pa'i rims dang /	
rims ldang dub pa dang /	
shu ba dang /	
bsud pa dang /	
skyigs bu dang /	
lud pa dang /	
dbugs mi bde ba dang /	
lhog pa dang /	
yan lag tu zug pa dang /	
skran dang /	
khrag nad dang /	
mkhris nad dang /	
gzhang 'brum dang /	
skyug bro ba dang /	
chu 'gag pa dang /	
ngal ba dang /	
lus tsha ba dang /	
rtsib logs tsha ba dang /	
rus pa la zug pa ste /	
lus kyi nad 'di lta bu 'di dag las gang yang rung ba dang /	
'di lta bu gzhan dag kyang khyod kyi lus la med dam /	
des ma mchis zhes brjod par bya'o //	
tshe dang ldan pa khyod nyon cig /	
khyod la da ltar ngas gang dris pa de nyid	
dge 'dun gyi dbus su yang tshangs pa mtshungs par	
spyod pa mkhas pa rnams khyod la 'dri bas der	
yang / khyod kyis ma 'dzem par byos la /	
yin pa la yang yin zhes smros shig /	
ma yin pa la yang ma yin zhes lan thob cig /	
khyod ma bos kyi @76b bar du ma 'ong bar sdod cig /	
de ni gsang ste bstan pa'o //	
de'i 'og tu gsang ste ston pa'i dge slong gis rgan pa'i mtha' logs su 'greng ste /	
'dud pa dang bcas pas 'di skad ces brjod par bya ste /	
dge 'dun btsun pa rnams gsan du gsol /	
bdag gis mkhan po ming 'di zhes bgyi bas ming	
'di zhes bgyi ba la bar chad kyi chos rnams	
gsang ste rjes su bstan na /	
de bar chad kyi chos rnams yongs su dag go zhes kho na nyid mchi ci mchi zhig gam /	
thams cad kyis gal te yongs su dag na'o zhes brjod par bya'o //	
gal te de skad brjod na de lta na legs /	
gal te mi brjod na 'gal tshabs can du 'gyur ro //	
de ni 'ong ba zhu ba'o //	
de'i 'og tu bsnyen par rdzogs par bya ba de dkyil 'khor bar bkug nas /	
rgan pa'i mtha' logs su phyag 'tshal du bcug ste /	
dge slong las byed pas bsnyen par rdzogs pa gsol du gzhug par bya'o //	
'di ltar gsol du gzhug par bya ste /	
dang por ston pa la phyag 'tshal du gzhug go /	
de'i 'og tu rgan pa'i mtha' logs su phyag 'tshal du bcug ste /	
pha gu'i steng du rtsva bting ba la rting pa	
gnyis kyis mnan nas tsog tsog por 'dug tu bcug	
ste / thal mo sbyor du bcug nas /	
des 'di skad ces brjod par bya ste /	
dge 'dun btsun pa rnams gsan du gsol /	
bdag ming 'di zhes bgyi ba don gyi slad du mtshan nas smos te /	
mkhan po ming 'di zhes bgyi bas dge 'dun las bsnyen par rdzogs par 'tshal te /	
bdag ming 'di @77a *//	
zhes bgyi ba don gyi slad du mtshan nas smos te /	
mkhan po ming 'di zhes bgyi bas dge 'dun las bsnyen par rdzogs par gsol na /	
dge 'dun btsun pa rnams kyis bdag bsnyen par rdzogs par mdzad du gsol /	
dge 'dun btsun pa rnams kyis bdag drang par gsol /	
dge 'dun btsun pa rnams kyis bdag rjes su gzung du gsol /	
dge 'dun btsun pa rnams kyis bdag la rjes su bstan du gsol /	
thugs brtse ba can dge 'dun btsun pa rnams kyis	
thugs brtse ba'i slad du bdag la thugs brtse bar	
mdzad du gsol / de bzhin du lan gnyis lan gsum du bzlas /	
de ni bsnyen par rdzogs par gsol ba'o //	
de'i 'og tu dge slong las byed pas dge 'dun gyi nang du bar chad dri ba'i phyir /	
gsol ba 'ba' zhig gi las bya'o //	
'di ltar bya ste /	
'dug la 'di skad ces brjod par bya'o //	
dge 'dun btsun pa rnams gsan du gsol /	
ming 'di zhes bgyi ba 'di mkhan po ming 'di	
zhes bgyi bas dge 'dun las bsnyen par rdzogs par	
'tshal te / ming 'di zhes bgyi ba 'di mkhan	
po ming 'di zhes bgyi bas dge 'dun las bsnyen	
par rdzogs par gsol na /	
gal te dge 'dun gyis dus la bab cing bzod na /	
dge 'dun gyis gnang bar mdzod cig dang /	
bdag gis dge 'dun gyi nang du mkhan po ming	
'di zhes bgyi bas ming 'di zhes bgyi ba la	
bar chad kyi chos rnams dri bar bya'o //	
'di ni gsol ba'o //	
de ni nang @77b du bar chad dri bar gsol ba'i las so //	
de'i 'og tu dge slong las byed pas dge 'dun gyi nang du bar chad dri bar bya'o //	
'di ltar dri bar bya ste /	
las byed pa la phyag 'tshal du bcug nas /	
mdun du pha gu'i steng du rtsva bting ba la rting pa gnyis kyis mnan nas /	
tsog tsog por 'dug tu bcug ste thal mo sbyor du bcug nas /	
'di skad ces brjod par bya ste /	
tshe dang ldan pa khyod nyon cig /	
'di ni khyod kyi bden pa'i dus /	
'di ni 'byung ba'i dus te /	
kho bos khyod la cung zad cig dri'i /	
khyod ma 'dzem par byos la yin pa la yin zhes smros shig /	
ma yin pa la ma yin zhes lan thob cig /	
khyod skyes pa yin nam /	
des skyes pa lags so zhes brjod par bya'o //	
skyes pa'i dbang po dang ldan nam /	
des ldan zhes brjod par bya'o //	
lo nyi shu lon nam /	
des lon zhes brjod par bya'o //	
khyod kyi chos gos gsum dang lhung bzed tshang ngam /	
des tshang zhes brjod par bya'o //	
khyod kyi pha ma gson nam /	
gal te gson zhes zer na /	
khyod pha mas gnang ngam zhes dri bar bya'o //	
des gnang zhes brjod par bya'o //	
gal te shi zhes zer na /	
khyod bran ma yin nam /	
rkus pa ma yin nam /	
rnyed btson ma yin nam /	
rtsod pa can ma yin nam /	
btsongs pa ma yin nam /	
rgyal pos bkrabs pa ma yin nam /	
rgyal po la bsdigs pa ma yin nam /	
rgyal po la gnod pa'i las byed pa ma yin nam /	
khyod rgyal po la gnod pa'i las byas sam /	
byed du bcug pa ma @78a *//	
yin nam /	
chom rkun par grags pa ma yin nam /	
za ma ma yin nam /	
ma ning ma yin nam /	
dge slong ma sun phyung ba ma yin nam /	
rku thabs su gnas pa ma yin nam /	
tha dad du gnas pa ma yin nam /	
gnas par mi bya ba ma yin nam /	
mu stegs can ma yin nam /	
mu stegs can zhugs pa ma yin nam /	
pha bsad pa ma yin nam /	
ma bsad pa ma yin nam /	
dgra bcom pa bsad pa ma yin nam /	
dge 'dun gyi dbyen byas pa ma yin nam /	
de bzhin gshegs pa la ngan sems kyis khrag phyung ba ma yin nam /	
sprul pa ma yin nam /	
dud 'gro ma yin nam /	
zhes dri bar bya'o //	
de ma lags zhes brjod par bya'o //	
khyod la la la'i bu lon mang yang rung nyung yang rung /	
cung zad chags ba med dam /	
gal te bu lon chags so zhes zer na /	
khyod bsnyen par rdzogs nas 'jal nus sam zhes dri bar bya'o //	
gal te mi nus zhes zer na /	
'o na song zhig ces brjod par bya'o //	
gal te bsnyen par rdzogs nas 'jal nus zhes zer na /	
khyod sngon rab tu byung ba ma yin nam zhes dri bar bya'o //	
gal te rab tu byung ngo zhes zer na /	
khyod la pham par 'gyur ba bzhi las ltung ba	
gang yang rung ba zhig byung ba ma yin nam	
/ khyod 'bab pa na bslab pa legs par phul lam /	
zhes dri bar bya'o //	
gal te ltung ba byung ngo zhes zer na /	
'o na song zhig ces brjod par bya'o //	
gal te ma byung ngo zhes zer na /	
@78b ji ltar khyod da ltar rab tu byung ba yin nam zhes dri bar bya'o //	
gal te bdag rab tu byung ba yin no zhes zer na /	
khyod kyis tshangs par spyod pa legs par spyad dam zhes dri bar bya'o //	
des legs par spyad ces brjod par bya'o //	
khyod kyi ming ci /	
khyod kyi mkhan po'i ming ci /	
des bdag gi ming 'di zhes bgyi /	
don gyi slad du mtshan nas smos te /	
bdag gi mkhan po'i ming 'di zhes bgyi zhes brjod par bya'o //	
tshe dang ldan pa khyod nyon cig /	
mi rnams kyi lus la lus kyi nad rnam pa	
'di lta bu 'di dag 'byung ba 'di lta ste	
/ mdze dang /	
'bras dang /	
phol mig dang /	
'brum phran dang /	
sha bkra dang /	
khyi rdo [?] dang /	
g-ya' ba dang /	
glog pa dang /	
rkang shu dang /	
skem nad dang /	
skem pa dang /	
brjed byed dang /	
bkres ngab dang /	
skya rbab dang /	
rkang bam dang /	
mtshan bar rdol dang /	
rims dang /	
rims drag po dang /	
nyin gcig pa dang /	
nyin gnyis pa dang /	
nyin gsum pa dang /	
nyin bzhi pa dang /	
'dus pa dang /	
rims nyin re ba dang /	
rtag pa'i rims dang /	
rims ldang dub pa dang /	
shu ba dang /	
gsud pa dang /	
skyigs bu dang /	
lud pa dang /	
dbugs mi bde ba dang /	
lhog pa dang /	
yan lag tu zug pa dang /	
skran dang /	
khrag nad dang /	
mkhris nad dang /	
gzhang 'brum dang /	
skyug bro ba dang /	
chu 'gag pa dang /	
ngal ba dang /	
lus tsha ba dang /	
rtsib logs tsha ba dang /	
rus pa la zug pa ste /	
lus kyi nad 'di lta bu 'di dag las gang yang rung ba dang /	
@79a *// 'di lta bu gzhan dag kyang khyod kyi lus la med dam /	
des ma mchis zhes brjod par bya'o //	
de ni nang du bar chad dri ba'o //	
de'i 'og tu dge slong las byed pas gsol ba byas te las bya'o //	
'di ltar bya ste /	
'dug la 'di skad ces brjod par bya'o //	
dge 'dun btsun pa rnams gsan du gsol /	
ming 'di zhes bgyi ba 'di mkhan po ming 'di	
zhes bgyi bas dge 'dun las bsnyen par rdzogs par	
'tshal nas / ming 'di zhes bgyi ba 'di mkhan	
po ming 'di zhes bgyi bas dge 'dun las bsnyen	
par rdzogs par gsol te /	
skyes pa yang lags /	
skyes pa'i dbang po dang yang ldan /	
lo nyi shu yang lon /	
'di'i chos gos gsum dang lhung bzed kyang tshang /	
bar chad kyi chos rnams kyang yongs su dag go zhes kho na nyid mchi ste /	
ming 'di zhes bgyi ba 'di mkhan po ming 'di	
zhes bgyi bas dge 'dun las bsnyen par rdzogs par	
gsol na / gal te dge 'dun gyis dus la bab cing bzod na /	
dge 'dun gyis gnang ba mdzod cig dang /	
dge 'dun gyis ming 'di zhes bgyi ba /	
mkhan po ming 'di zhes bgyi bas bsnyen par rdzogs par mdzad do //	
'di ni gsol ba'o //	
las ni 'di ltar bya ste /	
dge 'dun btsun pa rnams gsan du gsol /	
ming 'di zhes bgyi ba 'di mkhan po ming 'di	
zhes bgyi bas dge 'dun las bsnyen par rdzogs par	
'tshal nas / ming 'di zhes bgyi ba 'di mkhan po ming 'di zhes @79b bgyi bas /	
dge 'dun las bsnyen par rdzogs par gsol te /	
skyes pa yang lags /	
skyes pa'i dbang po dang yang ldan /	
lo nyi shu yang lon /	
'di'i chos gos gsum dang lhung bzed kyang tshang /	
bar chad kyi chos rnams kyang yongs su dag go zhes kho na nyid mchi ste /	
ming 'di zhes bgyi ba 'di mkhan po ming 'di	
zhes bgyi bas dge 'dun las bsnyen par rdzogs par	
gsol na / de'i slad du dge 'dun gyis ming	
'di zhes bgyi ba 'di mkhan po ming 'di zhes	
bgyi bas bsnyen par rdzogs par mdzad na /	
tshe dang ldan pa gang dag ming 'di zhes bgyi	
ba 'di mkhan po ming 'di zhes bgyi bas bsnyen	
par rdzogs par mdzad par bzod pa de dag ni	
cang ma gsungs shig /	
gang dag mi bzod pa de dag ni gsungs shig /	
'di ni las brjod pa dang po ste /	
de bzhin du lan gnyis lan gsum du bzlas /	
dge 'dun gyis bzod cing gnang nas /	
dge 'dun gyis ming 'di zhes bgyi ba 'di mkhan	
po ming 'di zhes bgyi bas bsnyen par rdzogs par	
mdzad lags te / 'di ltar cad mi gsung bas de de bzhin du 'dzin to //	
de ni bsnyen par rdzogs pa nye bar sgrub pa'o //	
de'i 'og tu grib tshod gzhal bar bya'o //	
bcom ldan 'das kyis grib tshod gzhal bar bya'o //	
zhes bka' stsal nas /	
dge slong dag shing bu ring po dag gis grib tshod 'jal bar byed nas /	
bcom ldan 'das kyis bka' stsal pa /	
shing bu ring po dag gis grib tshod gzhal bar mi bya'o //	
dge slong dag gom @80a *//	
pa dag gis 'jal bar byed pa na /	
ha cang thogs nas bcom ldan 'das kyis bka' stsal pa /	
gom pa dag gis gzhal bar mi bya bar 'di ltar thur ma dag gis gzhal bar bya'o //	
dge slong dag thur ma ring po dag gis 'jal bar byed pa na /	
de lta na yang ha cang thogs nas /	
bcom ldan 'das kyis bka' stsal pa /	
thur ma sor bzhi tsam gyis gzhal bar bya zhing	
thur ma ji tsam yod pa de tsam la skyes	
bu zhes brjod par bya'o //	
de ni grib tshod gzhal ba'o //	
de'i 'og tu nyin mtshan gyi cha brjod par bya ste /	
snga dro dang /	
gung dang /	
phyi dro dang /	
mtshan mo'i thun dang po dang /	
thun dang po'i phyed dang /	
gung thun dang /	
gung thun gyi phyed dang /	
thun tha ma dang /	
thun tha ma'i phyed dang /	
skya rengs ma shar ba dang /	
skya rengs shar ba dang /	
nyi ma ma shar ba dang /	
nyi ma shar ba dang /	
nyi ma brgyad cha shar ba dang /	
nyi ma bzhi cha shar ba dang /	
gung tshigs ma yol ba dang /	
nyi ma bzhi cha lus pa dang /	
nyi ma brgyad cha lus pa dang /	
nyi ma ma nub pa dang /	
nyi ma nub pa dang /	
rgyu skar rnams ma shar ba dang /	
rgyu skar rnams shar ba ste /	
de ni nyin mtshan gyi cha brjod pa'o //	
de'i 'og tu dus tshod brjod par bya ste /	
dus tshod ni lnga ste /	
dgun gyi dus dang /	
dpyid kyi dus dang /	
dbyar gyi dus dang /	
dbyar thung ngu'i dus dang /	
dbyar ring po'i dus so //	
de la dgun gyi dus ni zla ba bzhi'o //	
dpyid kyi dus ni zla ba bzhi'o //	
dbyar gyi dus ni zla ba gcig go /	
dbyar thung ngu'i dus ni nyin @80b zhag gcig go /	
dbyar ring po'i dus ni nyin zhag gcig gis zla ba gsum du ma chog pa ste /	
de ni dus tshod brjod pa'o //	
de'i 'og tu gnas rnams brjod par bya ste /	
tshe dang ldan pa ming 'di zhes bya ba khyod nyon cig /	
bzhi po 'di dag ni bcom ldan 'das de bzhin	
gshegs pa dgra bcom pa yang dag par rdzogs pa'i	
sangs rgyas mkhyen cing gzigs pa des /	
de ltar rab tu byung ba dang /	
bsnyen par rdzogs pa dge slong gi gnas su gsungs te /	
de la gnas na dge slong legs par gsungs pa'i chos 'dul ba la rab tu byung ba dang /	
bsnyen par rdzogs pa dge slong gi dngos por 'gyur ro //	
bzhi gang zhe na /	
gos kyi nang na phyag dar khrod ni rung ba rnyed kyang sla ba ste /	
de la gnas na dge slong legs par gsungs pa'i	
chos 'dul ba la rab tu byung ba dang bsnyen	
par rdzogs pa dge slong gi dngos por 'gyur ro	
// ming 'di zhes bya ba khyod ji srid 'tsho'i	
bar du phyag dar khrod kyi gos kyis 'tsho bar	
// spro'am / des spro'o zhes brjod par bya'o //	
lhag par rnyed na /	
dar ram /	
ras yug chen nam /	
be'u ras sam /	
dar la'am /	
mon dar ram /	
be'u ras yug chen nam /	
be'u ras dmar po'am /	
be'u phrug gam /	
la dmar ram /	
yul ka shi'i ras phran nam /	
kha dog ran pa'am /	
kha dog ngan pa'am /	
bal gos sam /	
sha na'i ras sam /	
zar ma'i ras sam /	
ras gos sam /	
du gu la'i ras sam /	
ko ta ma pa'i ras sam /	
nyi 'og gi gos sam /	
gzhan yang gos @81a *//	
rung ba gang dge 'dun nam /	
gang zag las rnyed na /	
de yang khyod kyis long la tshod zin par gyis shig /	
ji ltar khyod gnas 'di lta bus dam 'cha'am /	
des dam 'cha'o zhes brjod par bya'o //	
ming 'di zhes bya ba khyod nyon cig /	
zas kyi nang nas bsod snyoms ni rung ba rnyed kyang sla ba ste /	
de la gnas na dge slong legs par gsungs pa'i chos 'dul ba la rab tu byung ba dang /	
bsnyen par rdzogs pa dge slong gi dngos por 'gyur ro //	
ming 'di zhes bya ba khyod ji srid 'tsho'i bar du bsod snyoms kyi zas kyis 'tsho bar spro'am /	
des spro zhes brjod par bya'o //	
lhag par rnyed na 'bras chan nam /	
skyo ma'am /	
thug pa dang /	
lnga ston nam /	
brgyad ston nam /	
bcu bzhi ston nam /	
nya ston nam /	
rtag res 'khor ram /	
mgron du bos pa'am /	
'phral la bos pa'am /	
sbags pa'am /	
gzhan yang zas rung ba gang dge 'dun nam /	
gang zag las rnyed na /	
de yang khyod kyis longs la tshod zin par gyis shig /	
ji ltar khyod gnas 'di lta bu la dam 'cha'am /	
des dam 'cha'o zhes brjod par bya'o //	
ming 'di zhes bya ba khyod nyon cig /	
gnas mal gyi nang na shing drung ni rung ba rnyed kyang sla ba ste /	
de la gnas na dge slong legs par gsungs pa'i chos 'dul ba la rab tu byung ba dang /	
bsnyen par rdzogs pa dge slong gi dngos bor 'gyur ro //	
ming 'di zhes bya ba khyod ji srid 'tsho'i bar	
du shing drung gi gnas mal gyis @81b 'tsho bar	
spro'am / des spro'o zhes brjod par bya'o //	
lhag par rnyed na khang pa'am /	
lha khang ngam /	
khang pa brtsegs pa'am /	
bsil khang ngam /	
sab mos bskor ba'am /	
ba gam mam /	
khang bzang ngam /	
sgo khang gi steng gi bsil khang ngam /	
khang steng gi yol khang ngam /	
yol khang ngam /	
spang leb khang ngam /	
sa phug gam /	
brag phug gam /	
ri phug gam /	
rtsva'i spyil bu'am /	
lo ma'i spyil bu'am /	
'chag sar byas pa'am /	
'chag sar ma byas pa'am /	
bya skyibs su byas pa'am /	
bya skyibs su ma byas pa'am /	
gzhan yang gnas mal rung ba gang dge 'dun nam /	
gang zag las rnyed na de yang khyod kyis long la rtsod zin par gyis shig /	
ji ltar khyod gnas 'di lta bu la dam 'cha'am /	
des dam 'cha'o zhes brjod par bya'o //	
ming 'di zhes bya ba khyod nyon cig /	
sman gyi nang na bkus te por ba ni rung ba rnyed kyang sla ba ste /	
de la gnas na dge slong legs par gsungs pa'i chos 'dul ba la rab tu byung ba dang /	
bsnyen par rdzogs pa dge slong gi dngos por 'gyur ro //	
ming 'di zhes bya ba khyod ji srid 'tsho'i bar	
du bkus te bor ba'i sman gyis 'tsho bar spro'am	
/ des spro zhes brjod par bya'o //	
lhag par rnyed na zhun mar ram /	
'bru mar ram /	
sbrang rtsi'am /	
bu ram gyi dbu ba'am /	
dus su rung ba'am /	
thun tshod du rung ba'am /	
zhag bdun pa'am /	
'tsho'i bar du bcang ba'am /	
rtsa ba'i sman nam /	
sdong bu'i sman nam /	
lo ma'i sman nam /	
me tog gi sman nam /	
'bras bu'i sman nam /	
gzhan yang sman rung @82a *//	
ba gang dge 'dun nam /	
gang zag las rnyed na de yang khyod kyis long la tshod zin par gyis shig /	
ji ltar khyod gnas 'di lta bu la dam 'cha'am /	
des dam 'cha'o zhes brjod par bya'o //	
de ni gnas rnams brjod pa'o //	
de'i 'og tu ltung bar 'gyur ba'i chos rnams brjod par bya ste /	
ming 'di zhes bya ba khyod nyon cig /	
bzhi po 'di dag ni bcom ldan 'das de bzhin	
gshegs pa dgra bcom pa yang dag par rdzogs pa'i	
sangs rgyas mkhyen cing gzigs pa des /	
de ltar rab tu byung ba dang /	
bsnyen par rdzogs pa'i dge slong gi ltung bar 'gyur ba'i chos su gsungs te /	
dge slong gis de byas na byas ma thag tu dge slong du mi rung bar 'gyur /	
dge sbyong du mi rung /	
sh'akya'i sras kyir mi rung /	
dge slong gi dngos po las nyams par 'gyur te /	
de'i dge sbyong gi tshul zhig par 'gyur zhing nyams	
pa bcom pa ltung ba pham par 'gyur ba ste	
/ de'i dge sbyong gi tshul phyir blang du med par 'gyur ro //	
'di lta ste dper na /	
shing ta la'i mgo bcad na sngon por 'gyur du mi rung la /	
'phel zhing rgyas pa dang /	
yangs par 'gyur du mi rung ba bzhin no //	
bzhi gang zhe na /	
'dod pa dang /	
'dod pa la zhen pa dang /	
'dod pa la chums pa dang /	
'dod pa la lhag par zhen pa ni /	
bcom ldan 'das kyis rnam grangs du mas smad do //	
'dod pa spangs pa ni bsngags te por ba dang /	
bsal ba dang /	
zad pa dang /	
'dod chags dang bral ba @82b dang /	
'gog pa dang /	
nye bar zhi ba dang /	
nub pa ni bstod do //	
bkur to //	
bsngags so //	
snyan par brjod do //	
tshe dang ldan pa khyod deng phyin chad chags pa'i	
sems kyis bud med kyi yul la mig gtad de	
mig gis blta bar yang mi bya na /	
gnyis kyis gnyis sprad de /	
mi tshangs par spyod pa 'khrig pa'i chos bstan pa lta smos kyang ci dgos /	
tshe dang ldan pa bcom ldan 'das de bzhin gshegs	
pa dgra bcom pa yang dag par rdzogs pa'i sangs	
rgyas mkhyen cing gzigs pa des /	
yang dge slong gang dge slong rnams dang lhan cig bslab pa mtshungs par gyur pas /	
bslab pa ma phul bslab pa nyams par ma byas	
par mi tshangs par spyod pa 'khrig pa'i chos bsten	
na / tha na dud 'gro'i skye gnas su skyes pa dang lhan cig kyang rung ste /	
dge slong de pham par gyur ba yin gyis /	
gnas par mi bya'o zhes bya ba 'di bka' stsal te /	
dge slong gis gnas de lta bu byas na /	
byas ma thag tu dge slong du mi rung bar 'gyur /	
dge sbyong du mi rung /	
sh'akya'i sras kyir mi rung /	
dge slong gi dngos po las nyams par 'gyur te; de'i dge sbyong gi tshul zhig par 'gyur zhing /	
nyams pa bcom pa ltung ba pham par 'gyur ba ste /	
de'i dge sbyong gi tshul phyir blang du med par 'gyur ro //	
'di lta ste dper na /	
shing ta la'i mgo bcad na sngon por 'gyur du mi rung la /	
'phel zhing rgyas pa dang /	
yangs par 'gyur du mi rung ba bzhin no //	
deng phyin chad khyod spyad pa ma yin pa dang /	
bya ba ma yin pa dang /	
spyad pa ma yin pa spang ba de @83a *//	
la dran pa dang /	
bag yod pas sems shin tu bsrung bar brtson par gyis shig /	
ji ltar gnas 'di lta bu la mi spyod dam /	
des mi spyod ces bya ba brjod par bya'o //	
tshe dang ldan pa khyod nyon cig /	
ma byin par len pa ni bcom ldan 'das kyis rnam grangs du mas smad do //	
ma byin par len pa spangs pa ni bstod pa'o //	
bkur to //	
bsngags so //	
snyan par brjod do //	
tshe dang ldan pa khyod deng phyin chad rku sems	
kyis gzhan gyi til gyi phub ma yang ma byin	
par mi blang na /	
ma sha ka lnga'am /	
ma sha ka lnga las lhag pa lta smos kyang ci dgos /	
tshe dang ldan pa /	
bcom ldan 'das de bzhin gshegs pa dgra bcom pa	
yang dag par rdzogs pa'i sangs rgyas mkhyen cing gzigs	
pa des / yang dge slong gang gzhan dag gi grong na 'dug pa'am /	
dgon pa na 'dug pa ma byin par rku ba'i grangs su gtogs pa blangs na /	
ji tsam ma byin par blangs pas de rgyal po'am /	
blon po chen pos bzung nas de la 'di skad ces /	
kye mi khyod ni rkun ma'o //	
byis pa'o //	
blun pa'o //	
rku ba'o zhes zer zhing /	
gsod dam /	
'ching ngam /	
spyug kyang rung ste /	
dge slong de ltar ma byin par len na dge	
slong de yang pham par gyur pa yin gyi gnas	
par mi bya'o // zhes bya ba 'di bka' stsal te /	
dge slong gis gnas de lta bu byas na /	
byas ma thag tu dge slong du mi rung bar 'gyur /	
dge sbyong du mi rung /	
sh'akya'i sras kyir mi rung /	
dge slong gi dngos po las @83b nyams par 'gyur te /	
de'i dge sbyong gi tshul zhig par 'gyur zhing /	
nyams pa bcom pa ltung ba pham par 'gyur ba ste /	
de'i dge sbyong gi tshul phyir blang du med par 'gyur ro //	
'di lta ste dper na /	
shing ta la'i mgo bcad na sngon por 'gyur du mi rung la /	
'phel zhing rgyas pa dang /	
yangs par 'gyur du mi rung ba bzhin no //	
deng phyin chad khyod spyad pa ma yin pa dang /	
bya ba ma yin pa dang /	
spyad pa ma yin pa spang ba de la dran pa dang /	
bag yod pas sems shin tu bsrung bar brtson par gyis shig /	
ji ltar gnas 'di lta bu la mi spyod dam /	
des mi spyod ces brjod par bya'o //	
tshe dang ldan pa khyod nyon cig /	
srog gcod pa ni bcom ldan 'das kyis rnam grangs du mas smad do //	
srog gcod pa spangs pa ni bstod do //	
bkur to //	
bsngags so //	
snyan par brjod do //	
deng phyin chad tshe dang ldan pa khyod kyis bsams	
bzhin du srog chags grog sbur yang gsad par mi	
bya na / mi'am mir chags pa lta smos kyang ci dgos /	
tshe dang ldan pa bcom ldan 'das de bzhin gshegs	
pa dgra bcom pa yang dag par rdzogs pa'i sangs	
rgyas mkhyen cing gzigs pa des /	
yang dge slong gang mi'am /	
mir chags pa la bsams bzhin du rang gis lag bdar te srog gcod dam /	
de la mtshon byin nam /	
de la mtshon thogs pa gnyer tam /	
de 'chir bcug gam /	
de la 'chi ba'i bsngags pa brjod kyang rung ste /	
de la 'di skad ces /	
kye mi khyod 'tsho ba sdig pa mi gtsang pa ngan pa 'dis @84a *//	
ci zhig bya /	
kye mi khyod gson pa bas shi bla'o //	
zhes zer zhing sems kyi 'dod pa dang /	
sems kyi kun tu rtog pa dag gis rnam grangs	
du mas de 'chir bcug gam de la 'chi ba'i	
bsngags pa brjod de /	
de yang rtsom pa des dus byas na /	
dge slong de yang pham par gyur pa yin gyis gnas par mi bya'o //	
zhes bya ba 'di bka' stsal te /	
dge slong gi gnas de lta bu byas na /	
byas ma thag tu dge slong du mi rung bar 'gyur /	
dge sbyong du mi rung /	
sh'akya'i sras kyir mi rung /	
dge slong gi dngos po las nyams par 'gyur te /	
de'i dge sbyong gi tshul zhig par 'gyur zhing nyams	
pa bcom pa ltung ba pham par 'gyur ba ste	
/ de'i dge sbyong gi tshul phyir blang du med par 'gyur ro //	
'di lta ste dper na /	
shing ta la'i mgo bcad na sngon por 'gyur du mi rung la /	
'phel zhing rgyas pa dang /	
yangs par 'gyur du mi rung ba bzhin no //	
deng phyin chad khyod spyad pa ma yin pa dang /	
bya ba ma yin pa dang /	
spyad pa ma yin pa spang ba de la dran pa dang /	
bag yod pas sems shin tu bsrung bar brtson par gyis shig /	
ji ltar gnas 'di lta bu la mi spyod dam /	
des mi spyod ces brjod par bya'o //	
tshe dang ldan pa khyod nyon cig /	
brdzun du smra ba ni bcom ldan 'das kyis rnam grangs du mas smad do //	
brdzun du smra ba spangs pa ni bstod do //	
bkur to //	
bsngags so //	
snyan par brjod do //	
tshe dang ldan pa khyod deng phyin chad tha na bzhad gad bya @84b bar bsams te /	
shes bzhin du brdzun du smra bar yang mi bya na /	
bsams bzhin du mi'i chos bla ma smra ba lta smos kyang ci dgos /	
tshe dang ldan pa bcom ldan 'das de bzhin gshegs	
pa dgra bcom pa yang dag par rdzogs pa'i sangs	
rgyas mkhyen cing gzigs pa des /	
yang dge slong gang mngon par mi shes shing yongs su mi shes la /	
mi'i chos bla ma mtha' dang /	
'phags pa dang /	
bye brag thob pa dang /	
shes pa dang /	
mthong ba dang /	
reg par spyod pa med la /	
med bzhin du 'di shes so //	
'di mthong ngo //	
zhes khas 'ches pa las des ltung ba byung ba	
rnam par dag par 'dod nas dus gzhan zhig na	
dris kyang rung / ma dris kyang rung 'di skad	
ces tshe dang ldan pa dag bdag gis ni mi	
shes par shes so zhes smras /	
ma mthong bar mthong ngo zhes smras te /	
gsob gsog brdzun du smras so zhes zer na mngon pa'i nga rgyal ma gtogs te /	
dge slong de yang pham par gyur pa yin gyis gnas par mi bya'o //	
zhes bya ba 'di bka' stsal te /	
ci zhig shes she na /	
sdug bsngal shes so //	
kun 'byung ba dang /	
'gog pa dang /	
lam shes so //	
ci zhig mthong zhe na /	
lha rnams mthong ngo //	
klu rnams dang /	
gnod sbyin rnams dang /	
nam mkha' lding rnams dang /	
dri za rnams dang /	
mi'am ci rnams dang /	
lto 'phye chen po rnams dang /	
yi dvags rnams dang /	
sha za rnams dang /	
grul bum rnams dang /	
srul po rnams dang /	
lus srul po rnams dang /	
rdul khrod kyi sha za rnams @85a *//	
mthong ngo //	
lha rnams kyis kyang bdag mthong ngo //	
klu rnams dang /	
gnod sbyin rnams dang /	
nam mkha' lding rnams dang /	
dri za rnams dang /	
mi'am ci rnams dang /	
lto 'phye chen po rnams dang /	
yi dvags rnams dang /	
sha za rnams dang /	
grul bum rnams dang /	
srul po rnams dang /	
lus srul po rnams dang /	
rdul khrod kyi sha za rnams kyis kyang bdag mthong ngo //	
lha rnams kyi sgra thos so //	
klu rnams dang /	
gnod sbyin rnams dang /	
nam mkha' lding rnams dang /	
dri za rnams dang /	
mi'am ci rnams dang /	
lto 'phye chen po rnams dang /	
yi dvags rnams dang /	
sha za rnams dang /	
grul bum rnams dang /	
srul po rnams dang /	
lus srul po rnams dang /	
rdul khrod kyi sha za rnams kyi sgra thos so //	
lha rnams kyis kyang bdag gi sgra thos so //	
klu rnams dang /	
gnod sbyin rnams dang /	
nam mkha' lding rnams dang /	
dri za rnams dang /	
mi'am ci rnams dang /	
lto 'phye chen po rnams dang yi dvags rnams dang /	
sha za rnams dang /	
grul bum rnams dang /	
srul po rnams dang /	
lus srul po rnams dang /	
rdul khrod kyi sha za rnams kyis kyang bdag gi sgra thos so //	
lha rnams lta ba'i phyir 'gro'o //	
klu rnams dang /	
gnod sbyin rnams dang /	
nam mkha' lding rnams dang /	
dri za rnams dang /	
mi'am ci rnams dang /	
lto 'phye chen po rnams dang /	
yi dvags rnams @85b dang /	
sha za rnams dang /	
grul bum rnams dang /	
srul po rnams dang /	
lus srul po rnams dang /	
rdul khrod kyi sha za rnams lta ba'i phyir 'gro'o //	
lha rnams bdag lta ba'i phyir 'ong ngo //	
klu rnams dang /	
gnod sbyin rnams dang /	
nam mkha' lding rnams dang /	
dri za rnams dang /	
mi'am ci rnams dang /	
lto 'phye chen po rnams dang /	
yi dvags rnams dang /	
sha za rnams dang /	
grul bum rnams dang /	
srul po rnams dang /	
lus srul po rnams dang /	
rdul khrod kyi sha za rnams bdag lta ba'i phyir 'ong ngo //	
lha rnams dang lhan cig gtam 'dre bar byed /	
phebs par smra bar byed /	
so sor kun dga' bar byed /	
rtag tu yang lhan cig gnas par byed do //	
klu rnams dang /	
gnod sbyin rnams dang /	
nam mkha' lding rnams dang /	
dri za rnams dang /	
mi'am ci rnams dang /	
lto 'phye chen po rnams dang /	
yi dvags rnams dang /	
sha za rnams dang /	
grul bum rnams dang /	
srul po rnams dang /	
lus srul po rnams dang /	
rdul khrod kyi sha za rnams dang lhan cig gtam 'dre bar byed /	
phebs par smra bar byed /	
so sor kun dga' bar byed /	
rtag tu yang lhan cig gnas par byed do //	
lha rnams bdag dang lhan cig gtam 'dre bar byed /	
phebs par smra bar byed /	
so sor kun dga' bar byed /	
rtag tu yang lhan cig gnas par byed do //	
klu rnams dang /	
gnod sbyin rnams dang /	
nam mkha' lding rnams dang /	
dri za rnams dang /	
mi'am ci rnams dang /	
lto 'phye chen po rnams dang /	
yi @86a *//	
dvags rnams dang /	
sha za rnams dang /	
grul bum rnams dang /	
srul po rnams dang /	
lus srul po rnams dang /	
rdul khrod kyi sha za rnams bdag dang lhan cig gtam 'dre bar byed /	
phebs par smra bar byed /	
so sor kun dga' bar byed /	
rtag tu yang lhan cig gnas par byed do //	
ma thob bzhin du bdag gis mi rtag pa'i 'du shes dang /	
mi rtag pa la sdug bsngal ba'i 'du shes dang /	
sdug bsngal ba la bdag med pa'i 'du shes dang /	
zas la mi mthun pa'i 'du shes dang /	
'jig rten thams cad la mngon par mi dga' ba'i 'du shes dang /	
nyes dmigs kyi 'du shes dang /	
spong ba'i 'du shes dang /	
'dod chags dang bral ba'i 'du shes dang /	
'gog pa'i 'du shes dang /	
'chi ba'i 'du shes dang /	
mi sdug pa'i 'du shes dang /	
rnam par sngos pa'i 'du shes dang /	
rnam par rnags pa'i 'du shes dang /	
rnam par bam pa'i 'du shes dang /	
rnam par 'bus gzhigs pa'i 'du shes dang /	
rnam par zos pa'i 'du shes dang /	
rnam par dmar ba'i 'du shes dang /	
rnam par 'thor ba'i 'du shes dang /	
rus gong gi 'du shes dang /	
stong pa nyid du so sor rtog pa'i 'du shes thob bo //	
ma thob bzhin du bdag gis bsam gtan dang po dang /	
gnyis pa dang /	
gsum pa dang /	
bzhi pa dang /	
byams pa dang /	
snying rje dang /	
dga' ba dang /	
btang snyoms dang /	
nam mkha' mtha' yas skye mched dang /	
rnam shes mtha' yas skye mched @86b dang /	
ci yang med pa'i skye mched dang /	
'du shes med 'du shes med min skye mched dang /	
rgyun du zhugs pa'i 'bras bu dang /	
lan cig phyir 'ong ba'i 'bras bu dang /	
phyir mi 'ong ba'i 'bras bu dang /	
dgra bcom pa nyid kyi 'bras bu dang /	
rdzu 'phrul gyi yul dang /	
lha'i rna ba dang /	
sems kyi rnam grangs dang /	
sngon gyi gnas dang /	
'chi 'pho ba dang /	
skye ba dang /	
zag pa zad pa thob bo //	
bdag ni dgra bcom pa rnam par thar pa brgyad la bsam gtan pa dang /	
gnyis ka'i cha las rnam par grol ba yin no zhes bya ba ste /	
dge slong gis gnas 'di lta bu byas na /	
byas ma thag tu dge slong du mi rung bar 'gyur dge sbyong du mi rung /	
sh'akya'i sras kyir mi rung /	
dge slong gi dngos po las nyams par gyur te /	
de'i dge sbyong gi tshul zhig par 'gyur zhing /	
nyams pa bcom pa ltung ba pham par 'gyur ba ste /	
de'i dge sbyong gi tshul phyir blang du med par 'gyur ro //	
'di lta ste dper na /	
shing ta la'i mgo bcad na sngon por 'gyur du mi rung la /	
'phel zhing rgyas pa dang /	
yangs par 'gyur du mi rung ba bzhin no //	
deng phyin chad khyod spyad pa ma yin pa dang /	
bya ba ma yin pa dang /	
spyad pa ma yin pa spangs pa de la dran pa dang /	
bag yod pas sems shin tu bsrung bar brtson par gyis shig /	
ji ltar gnas 'di lta bu la mi spyod dam /	
des mi spyod ces brjod par bya'o //	
de ni ltung bar 'gyur ba'i chos rnams brjod pa'o //	
de'i 'og tu dge sbyong du byed ba'i chos rnams brjod par bya ste /	
tshe dang ldan pa khyod nyon cig /	
bzhi @87a *//	
po 'di dag ni bcom ldan 'das de bzhin gshegs	
pa dgra bcom pa yang dag par rdzogs pa'i sangs	
rgyas mkhyen cing gzigs pa des /	
de ltar rab tu byung ba dang /	
bsnyen par rdzogs pa'i dge slong gi dge sbyong du byed pa'i chos su gsungs te /	
bzhi gang zhe na /	
tshe dang ldan pa khyod kyis deng phyin chad gshe yang slar mi gshe bar bya ba dang /	
khros kyang slar mi khro bar bya ba dang /	
brdegs kyang slar mi brdegs par bya ba dang /	
mtshang brus kyang slar mtshang mi bru bar bya'o //	
ji ltar gnas 'di lta bu la spyod dam /	
des spyod do zhes brjod par bya'o //	
de ni dge sbyong byed pa'i chos rnams brjod pa'o //	
de'i 'og tu mchog tu 'dod par bya ba yang	
dag pa nyid kyis rdzogs pa nyid brjod par bya	
ste / tshe dang ldan pa khyod nyon cig /	
khyod sngon bdag legs par gsungs pa'i chos 'dul ba la rab tu byung ba dang /	
bsnyen par rdzogs pa'i dge slong gi dngos po thob	
kyang ci ma rung snyam du smon pa gang yin	
pa deng khyod mkhan por 'os pa dang /	
slob dpon du 'os pa gnyis dang /	
dge 'dun mthun pa dang /	
gsol ba dang bzhi'i las mi g-yo ba gzhag par	
mi 'os pas rab tu byung zhing bsnyen par rdzogs	
so // de ni mchog tu 'dod par bya ba	
yang dag pa nyid kyis rdzogs pa nyid brjod pa'o	
so // // de'i 'og tu tshul khrims kyis mnyam	
par gyur pa nyid sgrub pa la nges par sbyar	
so // // bar bya ste / tshe dang ldan pa khyod nyon cig /	
bsnyen par rdzogs nas lo brgya lon pa'i dge slong	
gis bslab pa gang la bslab par bya ba de	
la @87b de ring bsnyen par rdzogs pas kyang bslab	
bo // de ring bsnyen par rdzogs pa'i dge slong	
gis bslab pa gang la bslab par bya ba de	
la bsnyen par rdzogs nas lo brgya lon pas kyang	
bo // bslab bo // de lta na tshul khrims nyid kyis mnyam pa dang /	
bslab pa nyid kyis mnyam pa dang /	
so sor thar pa'i mdo 'don pa nyid kyis mnyam	
pa ste khyod kyis deng phyin chad bsgrub par bya'i	
mi bsgrub par mi bya'o //	
de ni tshul khrims kyis mnyam par gyur pa nyid sgrub pa la nges par sbyar ba'o //	
de'i 'og tu tshul dang 'brel ba'i gzugs brnyan la nges par sbyar bar bya ste /	
deng phyin chad khyod kyis mkhan po la pha'i 'du shes nye bar gzhag par bya'o //	
mkhan pos kyang khyod la bu'i 'du shes nye bar gzhag par bya'o //	
khyod kyis deng phyin chad mkhan po la ji srid 'tsho'i bar du bsnyen bkur bya'o //	
mkhan pos kyang khyod shi'am /	
sos kyi bar du nad g-yog bya'o //	
de ni tshul dang 'brel ba'i gzugs brnyan la nges par sbyar ba'o //	
de'i 'og tu dul bar gnas pa nyid la nges par sbyar bar bya ste /	
deng phyin chad khyod kyis tshangs pa mtshungs par spyod pa rnams dang /	
gnas brtan rnams dang /	
bar ma rnams dang /	
gsar bu rnams la gus pa dang bcas pa dang /	
zhes dang bcas pa dang /	
'jigs pa dang bcas pa'i dbang du gyur par gnas par bya'o //	
de ni dul bar gnas pa nyid la nges par sbyar bar bya'o //	
de'i 'og tu dgos pa rjes su sgrub pa la nges par sbyar bar bya ste /	
deng phyin chad khyod kyis lung mnod par bya /	
bklag par bya /	
kha ton du bya'o //	
phung po la @88a *//	
mkhas pa dang /	
khams la mkhas pa dang /	
skye mched la mkhas pa dang /	
rten cing 'brel bar 'byung ba la mkhas pa dang /	
gnas dang gnas ma yin pa la mkhas par bya'o //	
ma thob pa thob par bya ba dang /	
ma rtogs pa rtogs par bya ba dang /	
mngon du ma byas pa mngon du bya ba'i phyir khyod kyis brtson pa mi 'dor bar bya'o //	
de ni dgos pa rjes su sgrub pa la nye bar sbyar ba'o //	
de'i 'og tu ma brjod pa yang dag par blangs	
pa yongs su shes pa'i sgrub par 'gyur ba nyid	
kyang brjod par bya ste /	
'di dag ni kho bos khyod la bslab pa'i gzhi	
che long che long tsam zhig brjod par zad de	
/ gzhan dag ni zla ba phyed phyed cing so	
sor thar pa'i mdo gdon pa 'don pa'i tshe thos	
/ par 'gyur ro // gzhan dag kyang slob dpon dang /	
mkhan po dang /	
mkhan po gcig pa dang /	
slob dpon gcig pa dang /	
gtam 'dres pa dang /	
phebs par smra ba dang /	
smos 'drin dang /	
'grogs bshes rnams kyis kyang rgya cher ston par 'gyur ro //	
de ni ma brjod pa yang dag par blangs pa	
yongs su shes pa'i sgrub par 'gyur ba nyid brjod	
pa'o // de'i 'og tu gus pa la yang nges par sbyar bar bya ste /	
shes rab mchog gi bstan pa la //	
khyod ni bsnyen par rdzogs par 'gyur //	
dal dang 'byor pa rnyed dka' bas //	
'di dag ji lta bzhin du bsgrubs //	
mdzes pa rab tu dbyung ba dang //	
yongs su dag pa bsnyen rdzogs par //	
rdzogs sangs rgyas kyis rab mkhyen te //	
bden pa'i mtshan gyis bka' stsal to //	
de ni gus pa @88b la nges par sbyar ba'o //	
de'i 'og tu bsgrub par bya ba thabs brjod pa	
dang bcas pa la nges par sbyar bar bya ste	
/ tshe dang ldan pa khyod bsnyen par rdzogs zin gyis /	
bag yod par sgrubs shig /	
de ni bsgrub par bya ba thabs brjod pa dang bcas pa la nges par sbyar ba'o //	
dge slong bsnyen par rdzogs par bya ba'i cho ga rdzogs so ////	
'dul ba gzhi /	
bam po drug pa /	
bar sdom la /	
ma zhus lhung bzed chos gos dang //	
nad g-yog 'gyod dang lta ba dang //	
nan tur bzod dang spo ba dang //	
mgu dang dbyung ba rnam pa bcu //	
de dag de ltar rab tu byung zhing bsnyen par rdzogs pa na /	
mkhan po dang slob dpon la zhu bar mi byed /	
yongs su zhu bar mi byed /	
gus par mi byed pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
dge slong dag ngas lhan cig gnas pa dang /	
nye gnas rnams kyi kun tu spyod pa'i chos dag bca' bar bya ba ste /	
dge slong lhan cig gnas pa dang /	
nye gnas rnams kyi mkhan po dang slob dpon dag	
la ma zhus par gtsug lag khang chag chag gdab	
par mi bya / phyag dar mi bya /	
ba lang gi lci ba sar pas byug par mi bya /	
lhung bzed kyi las dang /	
chos gos kyi las mi bya /	
dge slong de 'dra ba mkhos su dbab par mi bya /	
dge slong de 'dra ba la 'dag rdzas dang /	
so shing dag bstab par mi bya /	
kha ton dang dmigs kyis dri bar mi bya'o //	
dge slong lhan cig gnas pa dang /	
nye gnas @89a *//	
rnams kyis mkhan po dang slob dpon dag la ma zhus par las thams cad mi bya ste /	
bshang ba dang /	
gci ba dang /	
so shing dor ba dang /	
chu ba btung ba dang /	
nye 'khor dang bcas pa'i gtsug lag khang du mchod rten la phyag bya ba dang /	
gtsug lag khang nas 'dom bzhi bcu rtsa dgu'i mtha' tshun chad du 'gro ba ni ma gtogs so //	
'di lta ste /	
mkhan po dang slob dpon dag gi lhung bzed kyi las nye bar gnas par gyur na /	
de la dge slong lhan cig gnas pa dang /	
nye gnas rnams kyis /	
ae ma'o //	
bdag cag gis mkhan po dang /	
slob dpon dag gi lhung bzed kyi las bya'o zhe'am /	
byed du gzhug go zhes brtson ba shas chen pos bsgrub par bya'o //	
gal te brtson par byed na de lta na legs /	
gal te brtson par mi byed na 'gal tshabs can du 'gyur ro //	
'di lta ste /	
mkhan po dang slob dpon dag gi chos gos kyi las nye bar gnas par gyur na /	
de la dge slong lhan cig gnas pa dang /	
nye gnas rnams kyis /	
ae ma'o //	
bdag cag gis mkhan po dang slob dpon dag gi chos gos kyi las bya'o zhe'am /	
byed du gzhug go zhes brtson pa shas chen pos bsgrub par bya'o //	
gal te brtson par byed na /	
de lta na legs /	
gal te brtson par mi byed na 'gal tshabs can du 'gyur ro //	
'di lta ste /	
mkhan po dang slob dpon dag na bar gyur na /	
de la dge slong lhan cig gnas pa dang /	
nye gnas rnams kyis /	
@89b ae ma'o //	
bdag cag gis mkhan po dang slob dpon dag gi nad g-yog bya'o zhe'am /	
byed du gzhug go zhes brtson pa shas chen pos bsgrub par bya'o //	
gal te brtson par byed na de lta na legs /	
gal te brtson par mi byed na 'gal tshabs can du 'gyur ro //	
'di lta ste /	
mkhan po dang slob dpon dag la 'gyod pa skyes na /	
de la dge slong lhan cig gnas pa dang /	
nye gnas rnams kyis /	
ae ma'o //	
bdag cag gis mkhan po dang slob dpon dag gi 'gyod pa bsal bar bya'o zhe'am /	
byed du gzhug go zhes brtson pa shas chen pos bsgrub par bya'o //	
gal te brtson par byed na de lta na legs /	
gal te brtson par mi byed na 'gal tshabs can du 'gyur ro //	
'di lta ste /	
mkhan po dang slob dpon dag la sdig pa can gyi lta ba'i rnam pa skyes na /	
de la dge slong lhan cig gnas pa dang /	
nye gnas rnams kyis /	
ae ma'o //	
bdag cag gis mkhan po dang slob dpon dag gi	
sdig pa can gyi lta ba'i rnam pa spang bar	
bya'o zhe'am / byed du gzhug go zhes brtson pa shas chen pos bsgrub par bya'o //	
gal te brtson par byed na de lta na legs /	
gal te brtson par mi byed na 'gal tshabs can du 'gyur ro //	
'di lta ste /	
mkhan po dang slob dpon dag la dge 'dun gyis nan tur gyi las 'di lta ste /	
bsdigs pa'i las dang /	
smad pa'i las dang /	
bskrad pa'i las dang /	
phyir 'gyed pa'i las dang /	
ma mthong bas gnas nas dbyung ba'i las dang /	
phyir mi 'chos pas gnas nas dbyung ba'i @90a *//	
las dang /	
sdig pa can gyi lta ba'i rnam pa mi gtong	
bas gnas nas dbyung ba'i las de lta bu dag	
byed 'dod par gyur na /	
de la dge slong lhan cig gnas pa dang /	
nye gnas rnams kyis /	
ae ma'o //	
dge 'dun gyis mkhan po dang slob dpon dag la	
nan tur gyi las 'di lta bu dag mi bya'o	
// zhes brtson pa shas chen pos bsgrub par bya'o //	
gal te brtson par byed na de lta na legs /	
gal te brtson par mi byed na 'gal tshabs can du 'gyur ro //	
'di lta ste /	
mkhan po dang slob dpon dag la dge 'dun gyis nan tur gyi las 'di lta ste /	
bsdigs pa'i las dang /	
smad pa'i las dang /	
bskrad pa'i las dang /	
phyir 'gyed pa'i las dang /	
ma mthong bas gnas nas dbyung ba'i las dang /	
phyir mi 'chos pas gnas nas dbyung ba'i las dang /	
sdig pa can gyi lta ba'i rnam pa mi gtong	
bas gnas nas dbyung ba'i las de lta bu dag	
byas par gyur na /	
de la dge slong lhan cig gnas pa dang /	
nye gnas rnams kyis /	
ae ma'o //	
dge 'dun gyis mkhan po dang slob dpon dag la	
nan tur gyi las 'di lta bu byas pa skra	
'greng ba lta bur gyur /	
skra zhig pa lta bur gyur cing /	
dge 'dun la spu sa la ltung ba lta bur byed /	
'byung bar skyong /	
mtshungs par nye bar ston la /	
mtshams kyi nang du 'ongs te /	
bzod pa gsol zhing rgyu gang gis nan tur gyi	
las byas pa de yang spong ba dag la bzod	
par bya'o // zhes brtson pa shas @90b chen pos bsgrub par bya'o //	
gal te brtson par byed na de lta na legs /	
gal te brtson par mi byed na 'gal tshabs can du 'gyur ro //	
'di lta ste /	
mkhan po dang slob dpon dag la dge 'dun lhag ma'i ltung ba byung bar gyur na /	
de la dge slong lhan cig gnas pa dang /	
nye gnas rnams kyis /	
ae ma'o //	
dge 'dun gyis mkhan po dang slob dpon dag la spo ba dang /	
gzhi nas spo ba sbyin par bya'o zhes brtson pa shas chen pos bsgrub par bya'o //	
gal te brtson par byed na de lta na legs /	
gal te brtson par mi byed na 'gal tshabs can du 'gyur ro //	
'di lta ste /	
mkhan po dang slob dpon dag gis spo ba dang /	
gzhi nas spo ba spyad zin par gyur na /	
de la dge slong lhan cig gnas pa dang /	
nye gnas rnams kyis /	
ae ma'o //	
dge 'dun gyis mkhan po dang slob dpon spo ba	
dang gzhi nas spo ba spyad zin pa dag la	
mgu bar bya ba dang /	
gzhi nas mgu bar bya ba sbyin par bya'o //	
zhes brtson pa shas chen pos bsgrub par bya'o //	
gal te brtson par byed na de lta na legs	
gal te brtson par mi byed na 'gal tshabs can	
du 'gyur ro // 'di lta ste /	
mkhan po dang slob dpon dag gis mgu bar bya ba dang /	
gzhi nas mgu bar bya ba spyad zin par gyur na /	
de la dge slong lhan cig gnas pa dang /	
nye gnas rnams kyis /	
ae ma'o //	
dge 'dun gyis mkhan po dang slob dpon mgu bar bya ba dang /	
gzhi nas mgu bar bya ba spyad zin pa dag la dbyung ba sbyin par bya'o @91a *//	
zhes brtson pa shas chen pos bsgrub par bya'o //	
gal te brtson par byed na de lta na legs /	
gal te brtson par mi byed na 'gal tshabs can du 'gyur ro //	
dge slong lhan cig gnas pa dang /	
nye gnas rnams kyis mkhan po dang slob dpon dag	
la ji ltar bsgrub par bya ba de bzhin du	
mkhan po dang slob dpon dag gis kyang lhan cig	
gnas pa dang / nye gnas rnams la bsgrub par bya ste zhu ba ni ma gtogs so //	
sangs rgyas bcom ldan 'das mnyan yod na rgyal bu	
rgyal byed kyi tshal mgon med zas sbyin gyi kun	
dga' ra bar dbyar gnas par zhal gyis bzhes so;	
;de'i tshe na tshe dang ldan pa nye sde ljongs	
su dbyar gnas par khas blangs shing /	
des lo gcig lon pa na /	
lhan cig gnas pa rab tu phyung zhing bsnyen par rdzogs par byas so //	
de nas tshe dang ldan pa nye sde dbyar zla ba gsum 'das nas /	
chos gos byas pa dang ldan /	
chos gos zin pa dang ldan zhing /	
lo gnyis lon pa lhan cig gnas pa lo gcig	
lon pa dang lhan cig lhung bzed dang chos gos	
thogs te / mnyan yod ga la ba der rgyu zhing song nas /	
mthar gyis rgyu zhing 'gro ba na mnyan yod du phyin to //	
de nas tshe dang ldan pa nye sdes lhung bzed dang chos gos mkhos su phab ste /	
rkang pa gnyis bkrus nas /	
bcom ldan 'das ga la ba der song ste phyin nas /	
bcom ldan 'das kyi zhabs gnyis la mgo pos phyag 'tshal te phyogs gcig tu 'dug go /	
sangs rgyas @91b bcom ldan 'das rnams kyi chos nyid	
ni dge slong glo bur du 'ongs pa rnams la	
/ dge slong khyod da gzod ga las 'ongs /	
dbyar gang du gnas par khas blangs zhes so sor kun dga' bar bya ba 'dis /	
so sor kun dga' bar mdzad pa yin pas /	
bcom ldan 'das kyis tshe dang ldan pa nye sde la bka' stsal pa /	
nye sde khyod da gzod ga las 'ongs /	
dbyar gang du gnas par khas blangs /	
btsun pa bdag da gzod ljongs nas mchis te /	
dbyar ljongs su gnas par mchid kyis 'tshal to //	
nye sde khyod kyi rigs kyi bu 'di su zhig yin /	
btsun pa bdag gi lhan cig gnas pa lags so //	
nye sde khyod lo du lon /	
khyod kyi lhan cig gnas pa lo du lon /	
btsun pa bdag ni dgung lo gnyis lags /	
bdag gi lhan cig gnas pas ni dgung lo gcig lags so //	
de nas bcom ldan 'das kyis dge slong rnams la bka' stsal pa /	
dge slong dag rigs kyi bu nye sdes dang po kho nar tshogs bsdu bar bsams so //	
de lta bas na /	
lo gcig lon pas rab tu dbyung bar mi bya /	
bsnyen par rdzogs par mi bya /	
gnas sbyin par mi bya /	
dge tshul nye bar gzhag par mi bya zhing /	
bdag nyid kyang mi gnas par 'dug par mi bya'o //	
lo gnyis lon pas kyang mi bya /	
lo gsum lon pas kyang mi bya /	
lo bzhi lon pas kyang mi bya /	
lo lnga lon pas kyang mi bya /	
lo drug lon pas kyang mi bya /	
lo bdun lon bas kyang mi bya /	
lo brgyad lon pas kyang mi bya /	
lo dgu lon pas kyang rab tu dbyung @92a *//	
bar mi bya /	
bsnyen par rdzogs par mi bya /	
gnas sbyin par mi bya /	
dge tshul nye bar gzhag par mi bya zhing /	
bdag nyid kyang mi gnas par 'dug par mi bya'o //	
lo bcu lon pas ni rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
de dag bye brag med par byis pa dang /	
rmongs pa dang /	
mi gsal pa dang /	
mi mkhas pa dag gis kyang rab tu 'byin par byed de /	
kye ma de dag bdag nyid ma dul bar gzhan dul bar byed pa de ni gnas med la /	
bdag nyid ma zhi bar gzhan zhi bar byed pa dang /	
bdag nyid ma grol bar gzhan grol bar byed pa dang /	
bdag nyid yongs su mya ngan las ma 'das par	
gzhan yongs su mya ngan las 'da' bar byed pa	
dang / bdag nyid 'dam las ma rgal bar gzhan	
'dam las sgrol bar byed pa de ni gnas med	
dang / do // rgan zhugs byis pa /	
rmongs pa /	
mi gsal ba /	
mi mkhas pa zhig gis gzhan mu stegs can zhig	
rab tu phyung zhing bsnyen par rdzogs par byas nas	
/ des dus dang dus su gdams ngag dang /	
rjes su bstan pa ma thob nas bslab pa phul te nyams par gyur pa'i skabs de /	
bcom ldan 'das la dge slong rnams kyis gsol pa dang /	
bcom ldan 'das kyis bka' stsal pa /	
de lta bas na lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar @92b gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
bsnyen par rdzogs nas lo bcu lon pa'am /	
lhag pa dang lhan cig gnas pa dang /	
nye gnas rnams kyi nad g-yog byed dam /	
byed du 'jug nus pa dang /	
lhan cig gnas pa dang /	
nye gnas rnams la 'gyod pa skyes pa sel tam /	
sel du 'jug nus pa dang /	
lhan cig gnas pa dang /	
nye gnas rnams la sdig pa can gyi lta ba'i rnam pa byung ba spong ngam /	
spong du 'jug nus pa dang /	
phyogs gang du lhan cig gnas pa dang /	
nye gnas rnams mngon par mi dga' na de la dor ba'am /	
'dor du 'jug nus pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
mdo sde 'dzin pa dang /	
'dul ba 'dzin pa dang /	
ma mo 'dzin pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan @93a *//	
pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
mdo sde la mkhas pa dang /	
'dul ba la mkhas pa dang /	
ma mo la mkhas pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
mdo sde rig pa dang /	
'dul ba rig pa dang /	
ma mo rig pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag bar bya zhing /	
bdag nyid kyang mi gnas par 'dug bar bya'o //	
lnga gang zhe na /	
tshul khrims dang ldan @93b pa dang /	
mang du thos pa dang /	
mdo sde la gsal ba dang /	
'dul ba la gsal ba dang /	
ma mo la gsal ba ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
lhan cig gnas pa dang /	
nye gnas rnams mdo sde 'dzin du 'jug nus pa dang /	
'dul ba 'dzin du 'jug nus pa dang /	
ma mo 'dzin du 'jug nus pa ste /	
lo bcu lon pa chos lnga po de dag dang ldan pas rab tu dbyung par bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
lhag pa'i tshul khrims kyi bslab pa la slob pa dang /	
lhag ba'i sems kyi bslab ba la slob pa dang /	
lhag pa'i shes rab kyi @94a *//	
bslab pa la slob pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nya bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
lhan cig gnas pa dang /	
nye gnas rnams lhag pa'i tshul khrims kyi bslab pa la slob tu 'jug nus pa dang /	
lhag pa'i sems kyi bslab pa la slob tu 'jug nus pa dang /	
lhag pa'i shes rab kyi bslab pa la slob tu 'jug nus pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
lhag pa'i spyod pa la slob pa dang /	
lhag pa'i 'dul ba la slob pa dang /	
lhag @94b pa'i so sor thar pa la slob pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
lhan cig gnas pa dang /	
nye gnas rnams lhag pa'i spyod pa la slob tu 'jug nus pa dang /	
lhag pa'i 'dul ba la slob tu 'jug nus pa dang /	
lhag pa'i so sor thar pa la slob tu 'jug nus pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
dad pa phun sum tshogs pa dang /	
tshul khrims phun sum tshogs pa dang /	
thos pa phun sum tshogs pa dang /	
gtong ba phun sum tshogs pa dang /	
shes rab phun sum tshogs pa ste /	
lo bcu lon @95a *//	
pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims phun sum tshogs pa dang /	
ting 'dzin phun sum tshogs pa dang /	
shes rab phun sum tshogs pa dang /	
rnam par grol ba phun sum tshogs pa dang /	
rnam par grol ba shes pa dang mthong ba phun sum tshogs pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
brtson 'grus brtsams pa dang /	
shes rab dang ldan pa dang /	
dran pa dang ldan pa ste /	
lo bcu lon pa chos lnga @95b po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
brtson 'grus brtsams pa dang /	
shes rab dang ldan pa dang /	
nang du yang dag par gzhag pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
tshul khrims dang ldan pa dang /	
mang du thos pa dang /	
brtson 'grus brtsams pa dang /	
shes rab dang ldan pa dang /	
mnyam par gzhag pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag @96a *//	
nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
slob pa'i tshul khrims kyi phung po dang ldan pa dang /	
slob pa'i ting nge 'dzin gyi phung po dang ldan pa dang /	
slob pa'i shes rab kyi phung po dang ldan pa dang /	
slob pa'i rnam par grol ba'i phung po dang ldan pa dang /	
slob pa'i rnam par grol ba shes pa dang mthong ba'i phung po dang ldan pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
mi slob pa'i tshul khrims kyi phung po dang ldan pa dang /	
mi slob pa'i ting nge 'dzin gyi phung po dang ldan pa dang /	
mi slob pa'i shes rab kyi phung po dang ldan pa dang /	
mi slob pa'i rnam par grol ba'i phung po dang ldan pa dang /	
mi slob pa'i rnam par grol ba shes pa dang mthong ba'i phung po dang ldan @96b pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
byung ba shes pa dang /	
bcas pa shes pa dang /	
rjes su bcas par shes pa dang /	
bkag pa shes pa dang /	
gnang ba shes pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
bar du gcod pa shes pa dang /	
bar du gcod pa ma yin pa shes pa dang /	
smra ba po dang /	
rjes su ston pa dang /	
lhan cig gnas pa dang /	
nye gnas rnams gnas 'char gzhug nus pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin @97a *//	
par bya /	
dge tshul nye bar gzhag par bya zhing /	
bdag nyid kyang mi gnas par 'jug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
bar du gcod pa shes pa dang /	
bar du gcod pa ma yin par shes pa dang /	
smra ba po dang /	
rjes su ston pa dang /	
lhan cig gnas pa dang /	
nye gnas rnams re zhig gi gnas 'char gzhug nus pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
gzhan yang lo bcu lon pa chos lnga dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
lnga gang zhe na /	
ltung ba shes pa dang /	
ltung ba ma yin pa shes pa dang /	
yang ba shes pa dang /	
lci ba shes pa dang /	
so sor thar pa'i mdo 'don pa dang /	
rgyas pa bklags pa dang thon pa ste /	
lo bcu lon pa chos lnga po de dag dang ldan pas rab tu dbyung bar bya /	
bsnyen par rdzogs par bya /	
gnas sbyin par bya /	
@97b dge tshul nye bar gzhag par bya zhing /	
bdag nyid kyang mi gnas par 'dug par bya'o //	
sangs rgyas bcom ldan 'das la tshe dang ldan pa nye bar 'khor gyis zhus pa /	
btsun pa bcom ldan 'das kyis lo bcu lon pa	
chos lnga dang ldan pas rab tu dbyung bar bya	
/ bsnyen par rdzogs par bya /	
gnas sbyin par bya /	
dge tshul nye bar gzhag par bya zhing /	
bdag nyid kyang mi gnas par 'dug par bya'o //	
zhes bka' stsal na /	
btsun pa dge slong bsnyen par rdzogs nas lo drug cu lags la /	
des so sor thar pa'i mdo gdon pa dang /	
rgyas pa bklags pa dang /	
thon pa ma lags na; des kyang gzhan la gnas pas mchis par bgyi'am /	
nye bar 'khor des kyang gzhan la gnas pas 'dug par bya'o //	
btsun pa de la ji skad ces bgyi /	
nye bar 'khor gnas brtan byis pa zhes bya'o //	
gang la gnas pas mchis par bgyi /	
gal te ches rgan pa yod na /	
ches rgan pa la gnas pas 'dug par bya'o //	
gal te ches rgan pa med na /	
ches gzhon pa la gnas pas 'dug par bya'o //	
btsun pa ci lags /	
des de la thams cad bgyi'am /	
